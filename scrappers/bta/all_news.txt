Title Международният комитет за Аушвиц изрази тревога от нарастващата сила на австрийската крайна десница;;;8066159/59aaa2b31cb24e56a105ab5121e9d1ef--0--4228d80d63c44cce90d93216d8ca803e.jpg?l=1000: 
Международният комитет за Аушвиц изрази тревога от мандата за съставяне на правителство, който получи крайнодясната "Австрийска партия на свободата" (АПС), предаде ДПА. 
Заместник изпълнителният директор на комитета Кристоф Хойбнер заяви, че мандатът е бил връчен на партия, която е "по-активно ангажирана с дясноекстремиски и неонацистки схващания и дейности от почти всяка друга" политическа формация в Австрия. 
"Особено трудно за оцелелите от Холокоста", посочи Хойбнер. "За тях този ден бележи още една мрачна кулминация по пътя към европейската забрава". 
Болезнено е, че все повече избиратели дават гласа си за крайнодесни партии и подкрепят идеологии, които в миналото са хвърляли Европа в бездната, допълни заместник изпълнителният директор на Международният комитет за Аушвиц.
Комитетът е основан от оцелели затворници в концентрационния лагер Аушвиц-Биркенау.
Австрийският президент Александър Ван дер Белен официално възложи на АПС да състави правителство, след като се срещна с нейния лидер Херберт Кикъл.
До това решение се стигна, след като новоизбраният временен ръководител на Австрийската народна партия (АНП) Кристиан Щокер вчера заяви, че партията му е готова да започне преговори за съставяне на правителство с крайната десница. АНП събра най-много гласове на парламентарните избори.
Щокер беше назначен за временен ръководител на АНП, след като канцлерът Карл Нехамер в събота подаде оставка заради провала на предишните коалиционни преговори с центристките партии.
/ИТ/

Title Папа Франциск назначи за първи път жена начело на една от най-важните служби във Ватикана;;;10497797/6c74720837d34976bc9ec9866ae228c0--0--38a5d590019f429eae5790819747f6aa.jpg?l=1000: 
Папа Франциск назначи днес за първи път жена начело на една от главните ватикански служби, като избра италианската монахиня Симона Брамбила за префект на отдела, отговарящ за всички религиозни ордени на Католическата църква, предаде Асошиейтед прес.
Назначението бележи важна стъпка в усилията на Франциск да предостави на жените повече ръководни роли в управлението на църквата. Макар досега да е имало жени, назначавани на високи позиции в някои ватикански служби, никога преди жена не е оглавявала дикастерия или конгрегация (служби с ранг на министерства) на Курията на Светия престол - централния ръководен орган на Католическата църква.
Длъжността е една от най-важните във Ватикана и отговаря за всички религиозни ордени - от йезуитските и францисканските ордени до монахините на милосърдието и по-малки нови движения.
"На този пост трябва да бъде назначена жена. Отдавна трябваше да е жена, но (това стана), слава Богу", каза Томас Грум, преподавател по теология и религиозно образование в Бостънския колеж. "Това е малка стъпка по пътя, но символично показва нов хоризонт", добави той.
Грум отбеляза, че от богословска гледна точка нищо не би попречило на Франциск сега да назначи Брамбила за кардинал, тъй като кардиналите може да не бъдат ръкоположени за свещеници.
Назначаването за кардинал "щеше да бъде автоматично, ако тя беше мъж, тъй като е ръководител на дикастерия", каза той.
Същевременно знак, че може би Франциск не е готов на този етап да стигне толкова далеч в нововъведенията, е това, че папата назначи за сътрудник на ръководителя кардинал Анхел Фернандес Артиме, отбелязва Асошиейтед прес.
Изглежда, че Франциск е смятал второто назначение е необходимо, тъй като ръководителят на службата трябва да има право да отслужва литургия, както и да изпълнява други функции, които понастоящем са в правомощията само на мъжете.
Франциск направи възможно назначаването на Брамбила с реформата си на Конституцията на Светия престол от 2022 г., която позволява на миряни, включително жени, да оглавяват дикастерии и да стават префекти.
Брамбила е медицинска сестра и е работила като мисионер в Мозамбик, като е ръководила своя орден "Консолата" в периода 2011-2023 г., когато Франциск я прави секретар на отдела за религиозните ордени.
Назначаването ѝ е поредният ход на папата, с който той показва как жените могат да заемат ръководни длъжности в католическата йерархия, макар и без да им е позволено да бъдат ръкополагани за свещеници, посочва АП.
/ИТ/

Title Милан спечели Суперкупата на Италия след обрат и гол в добавеното време във финала срещу Интер;;;10500169/df55520415a64604bf22eb82170e4ac7--0--355284c4a2c6406ebc8e64a964b6bc9f.jpg?l=1000: 
Отборът на Милан спечели Суперкупата на Италия след победа с 3:2 над Интер във финала на турнира, който се проведе в Рияд, Саудитска Арабия. Успехът на Милан дойде след зрелищен обрат от изоставане с 0:2, а победният гол бе дело на Тами Ейбрахам в третата минута на добавеното време. Грандът от Милано спечели осми трофей от надпреварата, изравнявайки се с градския противник Интер и вече изостава с един от рекордьора по този показател Ювентус, който има девет. Старши треньорът Сержио Консейсао ликува с първо отличие при едва втория си мач начело на "росонерите".
Интер поведе с 2:0 в началото на второто полувреме с попадения на Лаутаро Мартинес и Мехди Тареми, а Тео Ернандес и Кристиан Пулишич се разписаха за равенство 2:2, преди решителното попадение на Ейбрахам.
Първата по-изгодна възможност в мача бе на сметката на Милан в 11-ата минута, когато Тиджани Райндерс отправи удар от малък ъгъл към вратата на големия съперник Интер, но му липсваше точност. Осем минути по-късно Тео Ернандес стреля от дистанция, но вратарят на Интер Ян Зомер внимаваше и предотврати опасността.
В 23-ата минута "нерадзурите" можеха да поведат след изстрел на Федерико Димарко от границата на наказателното поле, но стражът на Милан Майк Менян се отличи с впечатляващо спасяване.
Интер все пак стигна до попадение в първата минута на добавеното време на първата част, когато Лаутаро Мартинес се измъкна от защитниците на Милан, получавайки топката от Мехди Тареми и я насочи в долния десен ъгъл на вратата на противника за 1:0.
Футболистите на Интер нанесоха втория си удар скоро след почивката. В 47-ата минута Тареми завърши брилянтно поредната атака на тима си за аванс от 2:0.
Милан намали пасива си само пет минути по-късно, когато Тео Ернандес отбеляза за 2:1 след страхотно изпълнение от свободен удар, а в 61-ата минута Ян Зомер направи отлично спасяване след удар с глава отблизо на Кристиан Пулишич.
Три минути по-късно Алваро Мората не успя да "матира" Зомер, докато в 68-ата Дензел Дъмфрис опита да намери Мехди Тареми в предни позиции за Интер, но не сполучи.
Изравнителното попадение за Милан дойде в 80-ата минута. Кристиан Пулишич получи отлично извеждащо подаване от Ернандес и преодоля Ян Зомер, пращайки топката във вратата на Милан за 2:2.
Последваха напрегнати заключителни моменти, а в третата минута на добавеното време главни действащи фигури бяха две от резервите за Милан. Тами Ейбрахам засече топката след подаване от Рафаел Леао и я прати в мрежата на Интер за триумфалното 3:2.
/КМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title КАБАР: Майка и дъщеря пострадаха при взрив в Западен Киргизстан;;;304211/Kirgistan-agency.jpg?l=1000: 
Майка и дъщеря бяха ранени снощи при взрив в село Арка-2 в граничната Баткенска област в западната част на Киргизстан, съобщи киргизстанската новинарска агенция КАБАР.
Според доклад на граничната служба и Държавния комитет за национална сигурност причината е неидентифициран експлозив, открит от гражданка сред стари строителни материали.
Докато е разчиствала под навес, където са били складирани строителни материали и старо желязо, собственичката на къщата е открила неидентифициран експлозив, който се е взривил. Жената и нейната 12-годишна дъщеря, която е стояла наблизо, са били ранени от осколки.
В момента пострадалите са в болница, където получават необходимото лечение. Състоянието им е стабилно.
Състояла се е среща между представители на силите на реда на Киргизстан и Таджикистан, като таджикската страна е била информирана за инцидента.
През 2022 година домът на тази жена е бил опожарен в резултат на обстрел по време на тогавашния киргизстанско-таджикистанския конфликт.
(Тази информация се разпространява по споразумение между БТА и КАБАР)
/ИТ/

Title Американският щат Луизиана оповести първия смъртен случай в САЩ, свързан с птичи грип;;;8993838/21d4a63d2c6146d085f43b1be61f2e70--0--efe5ae32dc294b4389b544f45043b69e.jpg?l=1000: 
Здравната служба на американския щат Луизиана обяви днес, че първият пациент в САЩ, приет в болница с птичи грип (H5N1), е починал на 65-годишна възраст, предаде Ройтерс.
"Въпреки че към момента опасността за общественото здраве остава малка, хората, които имат контакт с птици или крави, са изложени на по-голям риск“, гласи изявлението на здравната служба на Луизиана.
Американските центрове за контрол и профилактика на заболяванията (CDC) съобщиха на 18 декември миналата година, че пациент с тежка форма на птичи грип (H5N1) е приет в болница в щата Луизиана, като тогава отбелязаха, че това е първият такъв случай, известен в САЩ.
/ИТ/

Title ПТИ: Индия осъжда въздушните удари на пакистанската армия по Афганистан;;;304027/India-map.jpg?l=1000: 
Индия днес категорично осъди пакистанските въздушни удари по Афганистан, при които загинаха много цивилни, и заяви, че е стара практика на Исламабад да обвинява съседите си за собствените си "вътрешни неуспехи", предаде индийската новинарска агенция ПТИ.
На 24 декември Пакистан нанесе въздушни удари в някои райони на Афганистан, като обясни, че атаките са насочени срещу терористичното движение на пакистанските талибани "Техрик-е-Талибан Пакистан". Режимът на талибаните заяви, че при въздушните удари са загинали най-малко 46 мирни жители.
"Обърнахме внимание на съобщенията в медиите за въздушни удари по афганистански цивилни, включително жени и деца, при които са били загубени няколко ценни живота", каза говорителят на министерството на външните работи Рандхир Джайсуал. "Недвусмислено осъждаме всяко нападение срещу невинни цивилни", подчерта той. "Стара практика на Пакистан е да обвинява съседите си за собствените си вътрешни неуспехи", добави Джайсуал.
След въздушните удари талибанският режим заяви, че "агресията" на пакистанските военни срещу Афганистан е равносилна на нарушаване на суверенитета на страната.
(Тази информация се разпространява по споразумение между БТА и ПТИ)
/ИТ/

Title Парагвай нареди на венецуелските дипломати да напуснат територията му до 48 часа;;;1494206/db0a9eda84d740bb992448a8b311b11b--1--b78259ef648040918a3b29a0b5aca461.jpg?l=1000: 
Парагвай нареди на венецуелските дипломати да напуснат територията му до 48 часа, предаде Ройтерс. 
Парагвайското президентство реши да даде твърд отговор и да даде на венецуелските дипломати срок от две денонощия да си тръгнат, след като по-рано венецуелското правителство съобщи, че ще прекрати дипломатическите си отношения с Парагвай и ще изгони дипломатите на южноамериканската страна. Мярката бе предприета ден след като парагвайският президент Сантяго Пеня изрази подкрепата си за венецуелската опозиция. 
Разривът в отношенията идва дни преди венецуелският президент Николас Мадуро да встъпи в длъжност за трети пореден мандат след спорните избори през юли, които както той, така и опозиционният кандидат Едмундо Гонсалес твърдят, че са спечелили. Президентството на Парагвай потвърди, че признава Гонсалес за победител в изборите във Венецуела. 
Пеня, който заедно с няколко други световни лидери, включително американския президент Джо Байдън, смята Гонсалес за победител в президентските избори, вчера написа в социалната мрежа „Екс“, че е разговарял с венецуелския опозиционен лидер по видео връзка и се е ангажирал да му помогне за възстановяване на демокрацията в Венецуела.
/ВС/

Title Доналд Тръмп-младши планира да посети Гренландия след интереса на баща му за контрол над датската територия;;;10157186/57f21e18e1c04a0386e32e75179c80ac--0--cd52e8b7bf85407488c55ecff590fd31.jpg?l=1000: 
Доналд Тръмп-младши се очаква да посети Гренландия утре, заяви местен правителствен представител пред Ройтерс две седмици след като баща му, избраният за президент на САЩ Доналд Тръмп, показа интереса си за това да контролира острова.
Не са планирани срещи с представители на грендландскоро правителство, каза постоянният секретар по външни работи Минингуанк Клайст.
"Не сме информирани за естеството на програма му, така че това е частна визита", заяви той.
Екипът на Тръмп за момента не е отговорил на молбата за коментар. 
Гренландия, автономна територия на Дания с население едва 57 000 души, е богата на полезни изкопаеми, нефт и природен газ. Развитието ѝ обаче е бавно и икономиката е зависима от риболова и годишните субсидии от Дания, отбелязва Ройтерс.
Столицата Нук се намира по-близо до Ню Йорк, отколкото до датската столица Копенхаген.
Избраният за американски президент Тръмп показа интереса си за това да купи Гренландия по време на мандата си от 2017 г. до 2021 г., но гренландски и датски власти отхвърлиха възможността, преди да се състоят каквито и да било преговори. 
Преди две седмици Тръмп написа в социалната мрежа "Трут Соушъл", че "собствеността и контролът над Гренландия са абсолютна необходимост".
Миналата седмица гренландският премиер Муте Егеде заяви в новогодишната си реч, че ще се бори за независимост от Дания и че островът трябва да се отърси от "веригите на колониализма" и да определи сама собственото си бъдеще, без да споменава САЩ.
/ВС/

Title САЩ облекчиха ограниченията за Сирия, но запазиха санкциите;;;9241904/68def43a8bba4af39a9554877ff5d0d1--0--3f46902d159f4f5991097a61cf41cf05.jpg?l=1000: 
САЩ днес облекчиха някои от ограниченията срещу преходното правителство в Сирия, за да позволят влизането в страната на хуманитарна помощ, след като ислямистките бунтовници миналия месец свалиха от власт сирийския лидер Башар Асад, предаде Асошиейтед Прес.
Министерството на финансите на САЩ издаде общо разрешително със срок на действие от шест месеца, което позволява определени сделки със сирийското правителство, включително продажба на енергия и случайни операции.
Ходът не означава отмяна на санкциите срещу страната, която е опустошена от продължила повече от десетилетие гражданска война, но е признак за ограничена подкрепа от страна на САЩ за новото преходно правителство, посочва АП.
Общото разрешително подчертава ангажимента на Америка да гарантира, че нейните санкции "не възпрепятстват дейности за задоволяване на основни човешки нужди, включително предоставяне на обществени услуги или хуманитарна помощ", се казва в изявление на министерството на финансите.
След свалянето от власт на Асад официални представители на новите власти в страната заявиха, че тя ще бъде приобщаваща и открита към света.
САЩ постепенно вдигнаха някои от ограниченията, след като Асад напусна Сирия за Русия. Администрацията на президента Джо Байдън миналия месец реши да отмени наградата от 10 милиона долара за залавянето на лидера на сирийските бунтовници Ахмад аш Шараа.
Днешното обявление идва след среща в Дамаск между лидера на „Хаят Тахрир аш Шам“ (ХТШ) Аш Шараа, който в миналото е имал връзки с „Ал Каида“ и най-високопоставения дипломат на САЩ за Близкия изток Барбара Лийф, която бе начело на първата американска дипломатическа делегация в Сирия след свалянето на Асад. САЩ и ООН от дълги години определят ХТШ за терористична организация.
/ВС/

Title Защитаващият титлата си Карлос Сайнс приключи участието си в Рали Дакар;;;10496766/9a83ff93f89a42c2973fa6b41e454532--0--64ec07529b07499485cea34cccfea546.jpg?l=1000: 
Защитаващият титлата си испанец Карлос Сайнс приключи предсрочно участието си на Рали Дакар в Саудитска Арабия поради повреда на автомобила му по време на изминалия втория етап, съобщиха от пресслужбата на състезанието, цитирани от агенция ТАСС.
Сайнс увреди сериозно автомобила си Форд Раптор, но все пак успя да завърши етапа. Колата на Сайнс и неговият навигатор Лукас Крус претърпя съществени щети, след като се обърна сред дюните в пустинята, а той натрупа изоставане от около час и половина.
62-годишният Карлос Сайнс е четирикратен победител в Рали Дакар при автомобилите.
Тази година надпреварата се провежда от 3 до 17 януари в Саудитска Арабия.
/КМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Нова система за обработка на 2400 багажа на час ще монтира летище София;;;471430/BHS+System+Sofia+Airport.jpg?l=1000: 
Новото оборудване за обработка на багаж вече е доставено на летище София, съобщиха на своята фейсбук страница от столичния аеропорт. 
Седем камиона със системата за обработка на багажа (BHS) пристигнаха на летище София. Започва подготовката за монтаж и интегриране на тази технология, която ще осигури още по-бързо, сигурно и ефективно обслужване на вашия багаж, посочиха от летището.
Новата система е с капацитет за обработка до 2400 багажа на час. От летището подчертават също, че системата ще гарантира сигурното и ефективно управление на милиони чекирани багажи годишно. Проектът е на стойност над 20 милиона лева.
От 9 януари започва нова организация за достъп и престой пред Терминал 2 на летището. 
/ТТ/

Title Тотнъм ще може да използва вратаря Антонин Кински в мача срещу Ливърпул в сряда;;;9752845/bae20605d1794a61a52a772dd5fc9ad6--0--dbfa2403fdea49ab98be13034ab42f9a.jpg?l=1000: 
Новият вратар на Тотнъм Антонин Кински ще бъде на разположение за полуфинала от турнира за Купата на лигата в Англия срещу Ливърпул в сряда, след като клубът получи разрешителното му за работа.
Кински стана първото попълнение на "шпорите" през януарския трансферен прозорец, присъединявайки се след сделка за 15 милиона евро плюс бонуси.
Младежкият национал на Чехия не успя да тренира с новите си съотборници в понеделник, докато чакаше разрешителното си за работа, но то вече е осигурено и той ще бъде на линия за дебют в сряда.
Мениджърът на Тотнъм Ангелос Постекоглу трябваше да използва третия вратар на състава Брандън Остин при загубата с 1:2 от Нюкасъл, тъй като Фрейзър Форстър беше извън строя поради заболяване, а Гулиелмо Викарио все още е контузен.
21-годишният Кински вече има 29 мача през настоящия сезон и не допусна попадение в 14 срещи през първия полусезон с екипа на Славия Прага, което му спечели трансфер в Тотнъм с договор до 2031-а.
/КМ/

Title Реал Мадрид се класира за осминафиналите на турнира за Купата на краля в Испания;;;10444470/907bec9b36f84587834ffe46c53c30d7--0--bdb90a4f1459482d8c083917faaaf35f.jpg?l=1000: 
Футболистите на Реал Мадрид се класираха за осминафиналите в турнира за Купата на краля в Испания. На 1/16-финалите Реал Мадрид победи с 5:0 четвъртодивизионния Депортива Минера като гост в Картахена.
Гостите от Мадрид нямаха никакви затруднения срещу по-скромния си опонент. Воденият от старши треньора Карло Анчелоти състав взе аванс от 1:0 още в петата минута на срещата с попадение на Федерико Валверде, а малко преди това шансове за гол пропуснаха две от младите звезди на отбора Арда Гюлер и Ендрик.
В осмата минута Раул Асенсио прати топката вдясно от вратата на Депортива Минера с удар от близко разстояние, а в 13-ата Едуардо Камавинга бе точен при изстрела си с глава, за да направи резултата 2:0.
19-годишният турски национал Арда Гюлер преодоля вратаря на четвъртодивизионния тим Фран Мартинес в 28-ата минута за 3:0. До почивката футболистите на Реал Мадрид направиха още няколко пропуска, в това число - Камавинга, Брахим Диас и Ендрик.
Четири минути след подновяването на играта през второто полувреме Брахим Диас удари греда за гостите от испанската столица. В 55-ата той подаде към ветерана Лука Модрич, който бе титуляр в мача и реализира за 4:0, а четири по-късно Диас пропусна нова възможност за увеличаване на аванса на Реал.
В 61-ата минута Фран Мартинес се отличи със страхотно спасяване след изстрел на 18-годишния бразилец Ендрик, а в 74-ата минута влезлият като резерва Килиан Мбапе също не успя да се разпише.
Последваха нови пропуснати възможности за Гюлер и Ендрик, преди в 88-ата минута турският футболист да отбележи втория си гол в мача, оформяйки крайното 5:0.
/КМ/

Title Конгресът на САЩ удостовери резултатите от президентските избори;;;10500057/Skype_Picture_2025_01_06T20_35_28_538Z.jpeg?l=1000: 
Вицепрезидентът на САЩ Камала Харис оглави заседание за удостоверяване на изборното си поражение от Доналд Тръмп четири години след като той се опита да спре същия този процес след загубата си от Джо Байдън, предаде Асошиейтед Прес.
Участието на Харис бе церемониално и коментарите ѝ бяха кратки. Тя раздаде копия с изборните резултати и стоя тихо докато законодатели ги изчетоха на глас пред залата.
След това Харис обяви, че Тръмп е спечелил изборите, а републиканците аплодираха следващия президент.
Цялата процедура продължи по-малко от половин час.
Във видеопослание, публикувано тази сутрин, Харис нарече ролята си „свещен дълг“ да гарантира мирното предаване на властта.
Тя си спечели място в краткия списък на вицепрезидентите, председателствали церемониалното потвърждаване на изборната си загуба, посочва АП. Ричард Никсън го прави след загубата си от Джон Ф. Кенеди през 1960 година. Ал Гор е следващият, след като Върховният съд на САЩ решава резултатът от изборите през 2000 г. в полза на Джордж Буш-младши.
Никой друг вицепрезидент обаче не е председателствал заседанието за удостоверяване на изборната си загуба от бъдещ президент, който преди това е отказал да признае своя собствена загуба.
Освен че разпространява лъжи за изборна измама, на 6 януари 2021 година Доналд Тръмп насърчи поддръжниците си да атакуват Капитолия в опит да прекъснат процедурата по удостоверяване на победата на Джо Байдън, отбелязва Асошиейтед Прес.
По време на предизборната кампания Харис често споменаваше атаката от 6 януари, за да предупреди гласоподавателите за опасността от връщането на Тръмп в Белия дом. Тя го нарече „дребнав тиранин“ и „имитатор на диктатори“.
Днес не се очакваха проблеми. Говорителката на преходния екип на Тръмп и бъдещ прессекретар на Белия дом Карълайн Левит заяви, че ще има „плавен преход във властта“.
„Когато Камала Харис удостовери изборните резултати, президентът Тръмп ще изпълни обещанието си да служи на ВСИЧКИ американци и ще обедини страната чрез своя успех“, се казва в нейно изявление.
Левит не отговори на въпрос относно опита на Тръмп да използва процеса по удостоверяване, за да промени резултатите от изборите преди четири години, отбелязва АП. Тогава Тръмп поиска от вицепрезидента си Майк Пенс да не отчете гласове от оспорвани щати въз основа на фалшиви твърдения за измама.
/ВС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Венецуела ще прекрати дипломатическите си отношения с Парагвай;;;9224058/83cb36e273374dec83c2c5e18c8f03ae--0--238b0f2cce3b4c97a32edad65eea2d69.jpg?l=1000: 
Венецуелското правителство съобщи, че ще прекрати дипломатическите си отношения с Парагвай и ще изгони дипломатите на южноамериканската страна, предаде Ройтерс. Мярката бе предприета ден след като парагвайският президент Сантяго Пеня изрази подкрепата си за венецуелската опозиция.
Разривът в отношенията идва дни преди венецуелският президент Николас Мадуро да встъпи в длъжност за трети пореден мандат, след оспорваните избори през юли, които както той, така и опозиционният кандидат Едмундо Гонсалес твърдят, че са спечелили.  
Пеня, който заедно с няколко други световни лидери, включително американския президент Джо Байдън, смята Гонсалес за победител в президентските избори, вчера написа в социалната мрежа „Екс“, че е разговарял с венецуелския опозиционен лидер по видео връзка и се е ангажирал да му помогне за възстановяване на демокрацията в Венецуела.
/ВС/

Title Нападателят с българско потекло Индиана Василев бе повикан за тренировъчен лагер от селекционера на националния тим на САЩ Маурисио Почетино;;;undefined: 
Американският футболист с българско потекло и бивш нападател на Астън Вила Индиана Василев бе селектиран в националния отбор на САЩ за тренировъчен лагер преди приятелските срещи с Венецуела и Коста Рика, попадайки сред 10-те играчи, които биха могли да дебютират в представителния състав.
23-годишният Василев изигра първия си мач за Астън Вила на 4 януари 2020-а срещу Фулъм в турнира за ФА Къп и дебютира във Висшата лига 14 дни по-късно в двубой срещу Брайтън. На 18 години, 11 месеца и 2 дни той стана вторият най-млад американски футболист, който играе във Висшата лига след Джонатан Спектър, който беше на 18 години, 5 месеца и 27 дни през 2004-а, пише агенция АП.
Защитникът Уокър Цимерман и Хесус Ферейра, които не са играли за държавния състав на САЩ от 2023 година, също са в списъка от 24 играчи на селекционера Маурисио Почетино заедно с вратаря Зак Стефен, който за последно бе част от националния отбор през март 2022-а.
В списъка за мачовете срещу Венецуела на 18 януари във Форт Лодърдейл, Флорида и с Коста Рика четири дни по-късно в Орландо няма играещи в Европа футболисти. Срещите не са на дати, определени за международни мачове от ФИФА.
Роден в Савана, Джорджия, от родители с български произход, Василев подписа с Астън Вила през 2018 година. Той игра за тима на САЩ на Световното първенство за младежи до 17 години през 2017-а. Индиана Василев записа четири мача във Висшата лига за Астън Вила през сезон 2019/2020. Той прекара известно време под наем в третодивизионния Бъртън и четвъртодивизионния Челтнъм, след което беше даден под наем на Интер Маями от американската Мейджър Лийг Сокър през юли 2021-а и бе привлечен от Сейнт Луис след сезон 2022.
/КМ/

Title Ограничава се движението по част от пътя Пещера – Пловдив заради ремонт, въвеждат се обходни маршрути в района на Стамболийски;;;undefined: 
От утре, 7 януари, продължава ремонтът на път III-375 Пещера – Пловдив в област Пловдив, в близо 3,4-километровия участък между селата Йоаким Груево и Кадиево, съобщиха от пресцентъра на Агенция "Пътна инфраструктура" (АПИ).
Движението по трасето ще бъде ограничено, а превозните средства ще се пренасочват по обходни маршрути в района на Стамболийски по отсечките Ново село – Стамболийски и Брестовица – Перущица. Дейностите се изпълняват по договора за текущ ремонт и поддържане на републиканските пътища в област Пловдив и се очаква да приключат до началото на март 2025 г. 
Ремонтът включва отстраняване на наносен пласт, почистване на отводнителните съоръжения, студено рециклиране на съществуващата асфалтова настилка и полагане на нов асфалт, попълване и профилиране на банкетите и др. С изпълнението на предвидените работи ще се подобрят транспортно-експлоатационните качества и носимоспособността на настилката, отводняване на трасето и безопасността на движението.
От АПИ припомнят, че в края на ноември м. г. започнаха ремонтните работи по 7-километров участък от пътя в област Пловдив. Те се извършат в няколко етапа. Първият, включващ отсечката от Исперихово до кръстовището с път III-866 Стамболийски – Куртово Конаре при Вълев мост, вече е завършен. Продължава ремонтът в отсечката от Вълев мост до кръстовището на път III-375 с общинския път за Стамболийски преди входа на Йоаким Груево, като трасето остава затворено до 15 януари. В този участък пътуващите ползват като алтернатива общинската и републиканската пътна мрежа в района на Стамболийски.
През август м. г. започна и ремонтът на 15 км от третокласния път Пещера – Пловдив в област Пазарджик. Асфалтовите работи в участъка Пещера – Бяга – Исперихово са завършени. Предстои монтирането на пътните знаци и полагането на хоризонталната маркировка. Докато пътната сигнализация бъде поставена в ремонтирания участък скоростта на движение е ограничена до 50 км/ч, посочват от АПИ. 
/ТТ/

Title Балкан надделя при гостуването си на Академик Бултекс 99 в Националната баскетболна лига;;;6483511/1000012110-01.jpeg?l=1000: 
Вицешампионът Балкан постигна успех при гостуването си на Академик Бултекс 99 със 101:91 (27:25, 24:17, 31:23, 19:26) в спортен комплекс „Сила“ в Пловдив в мач от 13-ия кръг в Националната баскетболна лига за мъже (НБЛ).
Ботевградчани удължиха победната си серия и продължават с актив 9-2, а за пловдивчани поражението бе първо като домакини от началото на сезона, второ поредно и общо пето в първенството.
Двата състава предложиха оспорван сблъсък на публиката, макар след почивката гостите да бяха изцяло водещи в резултата. Равностойна първа част приключи с 2 точки аванс за Балкан – 27:25, а на почивката преднината на тима от Ботевград беше 51:42.
След паузата бе фиксирана най-голямата разлика в двубоя от 20 точки, като преди последния период резултатът бе 82:65 в полза на Балкан. Малко повече от две минути преди края Академик Бултекс 99 се доближи на 11 точки при 81:92, а малко по-късно домакините скъсиха дистанцията до 6 точки при 91:97. В оставащите 42 секунди ботевградчани удържаха опита на домакините за обрат.
Къртис Джоунс и Тайър Маршал реализираха по 19 точки за Балкан, като вторият добави и 10 борби.
Най-резултатен за пловдивчани бе Николай Титков с 30 точки, Дейлън Уилямс завърши с 25 точки и 13 борби, а Николай Михайлов - с 24 точки и 10 борби.
В следващия кръг от НБЛ отборът на Балкан приема състава на Шумен на 11 януари в Ботевград, докато Академик Бултекс 99 почива.
/КМ/

Title Тръмп каза, че Канада трябва да се обедини със САЩ след оставката на Трюдо;;;10491261/246b403827894047bad44385280dedc2--0--b7d41aed91c94f1b9e181e7e56cc3a91.jpg?l=1000: 
Повторно избраният президент на САЩ Доналд Тръмп написа в своята социална мрежа, че след оставката на канадския премиер Джъстин Трюдо е в интерес на Канада да стане „51-вия щат на САЩ“, предаде Франс прес.
„Ако Канада се обедини със САЩ, няма да има мита, данъците ще паднат драстично и Канада ще бъде в пълна безопасност от заплахата от руските и китайски кораби, които постоянно я заобикалят. Заедно – каква велика държава може да бъде!“ написа Тръмп в „Трут соушъл“.
/ВС/

Title Турция ще пусне 5G мрежа през 2026 г, каза президентът Ердоган;;;4467450/d39c73f011f94a82b3c1677aab830bf1--0--fd40b377bfe64d4f91e212a6094c0e1f.jpg?l=1000: 
Турция възнамерява да пусне пето поколение мобилна клетъчна мрежа (5G) през 2026 г., съобщи днес  турският президент Реджеп Тайип Ердоган след заседание на кабинета, което беше председателствано от него, съобщи Анадолската агенция.
„Ще проведем търг като част от проекта за създаване на национална 5G комуникационна мрежа през 2025 г. и планираме да получим първия сигнал през 2026 година“, каза Ердоган.
Турският министър на транспорта и инфраструктурата Абдулкадир Уралоглу по-рано обяви началото на тестването на 5G мрежи в Турция, припомня ТАСС. По думите му 30 организации са получили разрешение да ги използват, включително на международното летище в Истанбул.
Броят на потребителите на мобилни комуникации в Турция е около 87 милиона, от тях почти 81 милиона използват 4,5G мрежа.
/СУ/

Title Ливанската армия се разположи в южния град Накура след изтеглянето на израелските сили;;;10327371/fdb65bf4b10e4fe0a290d6c9db13a029--0--3cb56bb193d642b2b909a7955ad0db5b.jpg?l=1000: 
Войници от ливанската армия съвместно с миротворци на ООН влязоха в южния ливански град Накура, след като израелските сили се изтеглиха от района, предаде ДПА като се позова на държавните медии и силите за сигурност.
Стъпката бе предприета след среща на петчленната комисия за спиране на огъня в Накура в присъствието на пратеника на САЩ за Близкия изток Еймъс Хохстийн, който пристигна в Ливан по-рано днес.
Общината в южноливанския град потвърди в свое изявление, че ливанската армия е започнала да се разполага в града.
Местните власти заявиха, че улесняват дислокацията на военните и влизането на логистични и инженерни подразделения в града и ще информират жителите, когато е безопасно за тях да се върнат по домовете си, в координация с армията и съответните органи.
„Този процес не е гладък, но е успешен и мисля, че днешното изтегляне на израелските сили обратно в Израел ще бъде последвано от други изтегляния, докато те (израелците) не напуснат Ливан напълно“, каза Хохстийн.
Шейсет дневното споразумение за спиране на огъня между Израел и „Хизбула“ влезе в сила на 27 ноември. През това време израелската армия трябва да се изтегли от Южен Ливан, а ливанската армия да засили присъствието си в граничния район.
От своя страна, бойците на „Хизбула“ трябва да се изтеглят зад река Литани, течаща на около 30 км северно от израелско-ливанската граница.
Междувременно Хохстийн призова ливанската политическа класа да постигне споразумение за избор на нов президент на републиката след две години застой.
 „Ливан преминава през критичен период не само за прилагане на това споразумение (за спиране на огъня), но и за постигане на политически консенсус и фокусиране на Ливан върху служба на народа“, каза той.
/ВС/

Title Конгресът на САЩ удостовери резултатите от президентските избори;;;10500040/Skype_Picture_2025_01_06T20_29_00_789Z.jpeg?l=1000: 
Конгресът на САЩ официално удостовери победата на Доналд Тръмп на президентските избори през ноември, предадоха световните агенции.
Вицепрезидентът на САЩ Камала Харис обяви официалните окончателни резултати днес на съвместно заседание на двете камари на Конгреса във Вашингтон.
Това бе последната процедурна стъпка преди встъпването на власт на Тръмп по-късно този месец.
В качеството си на председател на Сената Харис председателства съвместната сесия на двете камари.
Тръмп спечели 312 гласа в избирателната колегия, а Харис си осигури 226.
/ВС/

Title След петгодишна пауза Ангелина Ангелова прави завръщане "... към себе си" в новата си самостоятелна изложба акварел;;;10498343/1000028503.jpg?l=1000: 
След петгодишна пауза художничката Ангелина Ангелова прави завръщане "... към себе си" в новата си самостоятелна изложба акварел, която бе открита официално днес в бургаската галерия "Неси". 

В интервю за БТА тя коментира, че паузите, в които не твори, стават все по-големи с времето, тъй като работата ѝ като преподавател по изобразително изкуство в училище все повече я изчерпва емоционално. Затова и решава да си вземе една година творчески отпуск.  С това обяснява и заглавието на експозицията като завръщане към себе си. "Мечтая си един ден да се занимавам само с рисуването и да не загърбвам онова, което ми е дадено от горе", заяви авторката.

За акварела и играта с водата, в която автор и вода играят едновременно ролята на създатели, тя коментира, че неслучайно много от колегите ѝ художници смятат тази техника за една от най-трудните.

"Когато работите са alla prima, или мокро в мокро, каквито са повечето творби, които представям в изложбата, нямаш гаранция какво ще се получи. Има замисъл, но оттам насетне играят листът, водата, цветът се променят и трябва да твориш на мига, да се адаптираш и да го доближиш до своята визия", каза тя и поясни, че това в никакъв случай обаче не е борба, а напротив. "Тръгвайки да правя акварел, аз знам, че това ще се случи и именно там е красотата според мен", коментира художничката и допълни, че акварелът е специален и заради това, че няма как да бъде копиран, защото винаги е различен. 

Що се отнася до образите в експозицията, авторката призна, че са основно женски. Те са вдъхновени не само от силата на жените, но и от тяхната нежност, експресивност, изкусителност и многоликост. Конкретни героини обаче липсват, защото всичко е по-скоро плод на моментна емоция, настроение и чувства. "Така, както ние жените сме толкова различни като същност, така и работата с този материал ми дава свободата наистина по много различен начин да се изразявам всеки път, защото няма място за поправки и наслагване на пластове", заяви Ангелова. 

Макар да си е взела отпуск от работата си като учител, за да се отдаде на творчество, Ангелина Ангелова признава, че това е професия, която обича и може да бъде много удовлетворяваща, стига да срещнеш деца, които се интересуват от изкуство. "Когато успееш и видиш, че си помогнал на дете в период от живота му, в който се лута, и си му дал, куража, силата и уменията да се развива и успява после, това е прекрасно чувство. В училище обаче е по-трудно, защото децата с отношение към изкуството, както и нужните умения за концентрация и търпение стават все по-малко", коментира тя.

Освен като учител и преподавател със собствена школа по рисуване, Ангелина Ангелова е позната и като автор на илюстрациите към няколко детски книги, първата от които е "Ламбо и Дар" на Стана Ангелова. След нея идват и предложенията да направи рисунките за „Маги в селището на пчелите“ от Елена Стойчева и „Пита“ на Жени Костадинова. Държи обаче да уточни, че не е илюстратор, защото тази работа има специфики, които тя не познава. Издателството и авторите обаче се съгласяват тя да направи акварели за тях на ръка по класическия начин, а след това дори ѝ се налага да откаже и последвалите две-три покани за илюстриране на нови книги.

"Когато се захвана с нещо подобно, то ме завладява изцяло. Мисля дълго време, работя бавно, а исках този път наистина да тръгна към себе си. И наистина усещам, че започвам да се завръщам. Това е процес, който вероятно не спира през целия ни живот, но сега аз имам тази освободеност от наслояванията на битието, за да мога да творя", коментира художничката.

Изложбата "... към себе си" може да бъде видяна в галерия "Неси" в Бургас до края на месец януари. 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Аквапарк във Франция затваря врати заради законодателство, забраняващо програми с морски бозайници;;;1602113/%D0%A4%D1%80%D0%B0%D0%BD%D1%86%D0%B8%D1%8F+%D0%BA%D0%B0%D1%80%D1%82%D0%B0.jpg?l=1000: 
Морски парк във френския град Антиб слага край на програмата си с косатки, която прави от повече от половин век и затваря врати за посетители, предаде АФП.
Законодателство, прието през 2021 г., забранява от края на 2026 г. представления с морски бозайници. 
Според ръководството на парка 90 на сто от посетителите, които за 10 години са намалели от 1,2 млн. на 425 000 души годишно, идват заради тези шоу програми.
Допълнителни фактори за затварянето на парка са протести на защитници на животните, общественото недоволство, както и проблеми от финансов характер. 
Собственикът - испанската група "Паркес реунидос", обяви окончателното му закриване, като през летния сезон ще се поддържат само развлекателни дейности, отбелязва АФП.
"Сърцата ни са разбити": подобно на Саломе Матис, млада възпитателка, дошла да се сбогува с бившите си колеги в аквапарка, посетители и служители изразяват своята тревога от решението.
"Все още не осъзнаваме, че тези животни ще бъдат разделени и отведени надалеч", казва натъжена 23-годишната жена, която вече е заминала да работи в друг парк за животни - "Африканско сафари" в Тулуза.   
Прегръщайки един от бившите си колеги, тя не може да не се разплаче в дъжда, докато стои сред съоръженията в парка, който години наред е бил водещата атракция на Лазурния бряг с до милион и половина посетители годишно.
    
Паркът се е славел като водещата морска зоологическа градина в Европа, като е наемал 103 постоянни служители и около 500 сезонни работници, отбелязва АФП.
В неделя, 5 януари, Вики и Кейжо, последните две косатки в парка, изнесоха финалното си представление под бурни аплодисменти. Тъй като френските власти отказаха да разрешат прехвърлянето им в Япония, тяхното бъдещо местообитание остава неясно, както и това на 4000 други животни от 150 различни вида (делфини, морски лъвове, костенурки, риби, корали и др.), които са в аквариумите, допълва АФП.
/ХК/

Title Според първото проучване в Германия за тази година социалдемократите на Шолц губят подкрепа, АзГ са на второ място;;;10394355/cdd047f2c6524c2ca61196dfd9c5fdf6--0--d78923a85b3f42acb6da10a3a42e9ff7.jpg?l=1000: 
Германската социалдемократическа партия (ГСДП) на кацлера Олаф Шолц изостава от опозиционния консервативен Християндемократически съюз (ХДС), седем седмици преди изборите в Германия на 23 февруари, сочат данни на първото проучване за 2025 г., цитирано от ДПА.
Изследването, поръчано от вестник "Билд", показва, че ГСДП събира 15,5% подкрепа, което е с един процентен пункт по-малко, отколкото в края на декември.
Десноцентристкият ХДС и баварският сестрински Християнсоциален съюз остават начело с 31 процента. 
На второ място според проучването е крайнодясната "Алтернатива за Германия", която печели един пункт повече и събира 21,5 процента. "Зелените", коалиционният партньор на Шолц, също бележат напредък с 1,5 процента и достигат 13,5% подкрепа, което е най-добрият им резултат от края на 2023 година. 
По-назад остават партиите, които ще се борят да достигнат 5-процента подкрепа, колкото обикновено е необходимо за влизане в Бундестага (долната камара на парламента).
Свободната демократическа партия, която се оттегли през ноември от коалицията на Шолц, има 4%, а "Левите" - три процента.
Подкрепата за популисткия "Алианс на Сара Вагенкнехт" спада с 0,5%, но остава над 5-процентовата бариера с 6,5%.
Днешното изследване е първото след коледните и новогодишните празници и в него са участвали 2001 души. Половината от тях казват, че по време на празниците са обсъждали политически въпроси с близки и приятели, като всеки десети заявява, че в резултат на това е променил вижданията си.
/ВС/

Title Ювентус не се отказва от желанието си да привлече Фикайо Томори от Милан;;;6402204/36a272d24fa3439abc3f1abe429c64dc--0--e2523a28210248dea7027c3d300ac951.jpg?l=1000: 
Интересът на Ювентус към футболиста на Милан Фикайо Томори не стихва, но клубът очаква да разбере дали миланският отбор все още е готов на преговори за продажбата на играча след назначението на новия старши треньор Сержио Консейсао, съобщава италианското издание Calciomercato.com.
27-годишният Томори наскоро заяви, че иска да се докаже под ръководството на новия наставник.
Двата клуба бяха провели разговори относно евентуалното преминаване на защитника под наем в Ювентус за две години и опция за закупуване на стойност 20 милиона евро преди смяната на треньорския пост в Милан.
В Ювентус са убедени, че Фикайо Томори е подходящ за подсилване на защитната линия на състава и очакват актуална информация за позицията на ръководството на Милан.
/КМ/

Title На съвместно заседание на Конгреса на САЩ ще бъдат удостоверени резултатите от президентските избори;;;3755409/f5813671a1eb494dbc472051d614e11c--1--da701bbc3207472ea7b774d6758e1ac4.jpg?l=1000: 
Доналд Тръмп ще направи историческо политическо завръщане днес, когато Конгресът на САЩ удостовери победата му на изборите, като това ще представлява забележителен обрат в сравнение с 6 януари 2021 г., когато подстрекавана от него тълпа нападна Капитолия на САЩ, предаде Франс Прес.
Преди четири години президентът Доналд Тръмп призова поддръжниците си да тръгнат към Капитолия, за да протестират срещу удостоверяването на победата на демократа Джо Байдън на изборите през 2020 година. „Ще бъде Диво!“, обеща Тръмп в публикация в „Туитър“ няколко седмици преди 6 януари 2021 година.
На съвместна сесия Камарата на представителите и Сената на САЩ ще удостоверят резултатите от изборите през ноември 2024 година.
Спечелилият президентските избори Тръмп прекара голяма част от предизборната си кампания под заплахата от преследване заради безредиците от 2021 г., когато негови поддръжници, подтикнати от фалшиви неговия твърдения за изборни измами, се опитаха да спрат удостоверяването на победата на Джо Байдън.
Седемдесет и осем годишният Тръмп обаче спечели изборите през ноември и по всичко личи, че днешната церемония ще мине много по-гладко въпреки зимната буря, която покри столицата и голяма част от страната със сняг.
„КОНГРЕСЪТ УДОСТОВЕРЯВА НАШАТА ВЕЛИКА ИЗБОРНА ПОБЕДА ДНЕС – ГОЛЯМ МОМЕНТ В ИСТОРИЯТА“, написа Тръмп в социалната си медия „Трут Соушъл“.
Днес ще бъде нанесен окончателният удар върху усилията лидерът на републиканците да бъде изправен пред правосъдието заради безредиците. Прокурорите твърдяха, че Тръмп е бил начело на престъпен заговор, но оттеглиха всички обвинения след изборната му победа.
Тръмп се зарече да помилва неуточнен брой участници в размириците – около 900 от които се признаха за виновни по обвинения от влизане с взлом и вандализъм до нападение срещу полицаи – и ги нарече „заложници“.
В авторски материал, публикуван във в. „Вашингтон Пост“, Байдън разкритикува съюзниците на Тръмп, че омаловажават насилието през 2021 г. и призова американците да са „горди, че нашата демокрация издържа на тази атака“.
„Не можем да приемем повторение на това, което се случи преди четири години“, посочи той. „Неумолими усилия се полагат да се пренапише - дори да се заличи - историята на този ден“, добави Байдън.
Нанси Пелоси, която бе председател на Камарата на представителите по време на безредиците, заяви, че атаката „разтърси нашата република до основи“, предаде Асошиейтед Прес.
Хаким Джефрис, който наследи Пелоси начело на групата на демократите, каза, че „на американския народ никога не бива да бъде позволено да забрави събитията“ от 6 януари. „Историята винаги ще помни опита за метеж и ние никога няма да позволим насилието, което се разигра пред очите ни, да бъде омаловажено“, добави той.
Вицепрезидентът Камала Харис, която председателства Сената, ще удостовери резултатите от изборите – и собствената си загуба – точно както предшественикът ѝ Майк Пенс през 2021 г., когато през 2021 година Тръмп поиска от него да отхвърли победата на Байдън.
Законодатели и от двете партии в миналото са се възползвали от процеса по удостоверяване, за да оспорват резултати от избори, но повече от половината републиканци оспориха резултатите през 2021 г., отбелязва АФП.
Лидерите на демократите този път не последваха примера на републиканците и не се очаква днес да има възражения срещу удостоверяването на победата на Тръмп.
Срещу Тръмп бе гласувана процедура по импийчмънт заради подстрекаването на размириците през 2021 г., след като произнесе реч пред Белия дом, в която призова поддръжниците си да се отправят към Капитолия и да „се борят като дяволи“.
Хиляди негови поддръжници нападнаха крепостта на американската демокрация, атакуваха полицаи с метални прътове и дръжки за знамена, изпочупиха прозорци и скандираха „Обесете Майк Пенс!“.
Четирима души загубиха живота си – двама от сърдечни атаки, един от предполагаема свръхдоза и един, който бе застрелян от полицията. Четирима полицаи се самоубиха след събитията.
Междувременно главният прокурор на САЩ Мерик Гарланд заяви, че през последните четири години министерството на правосъдието е повдигнало обвинения срещу повече от 1500 души, заподозрени в участие в "безпрецедентната атака срещу крайъгълен камък на нашата правителствена система".
Удостоверяването днес - с което се поставя началото на обратното броене до встъпването в длъжност на Тръмп на 20 януари - за първи път бе определено като специално събитие в областта на националната сигурност. 
/ВС/

Title МИНА: Черногорската профсъюзна потребителска кошница възлиза на 1970 евро през четвъртото тримесечие;;;10499561/%D0%9C%D0%98%D0%9D%D0%90+-+6+%D1%8F%D0%BD%D1%83%D0%B0%D1%80%D0%B8.jpg?l=1000: 
Според Центъра за обучение, информация и синдикални изследвания (CEISI) в Черна гора синдикалната потребителска кошница за четвъртото тримесечие на 2024 г. възлиза на 1970 евро, което е с 1,5% по-малко от предходното тримесечие и с 6,49% повече на годишна база, предаде за БТА черногорската агенция МИНА.
През четвъртото тримесечие на 2023 г. стандартната потребителска кошница (SCB) възлиза на 1850 евро, което означава, че през 2024 г. се е увеличила със 120 евро или 6,49 процента на годишна база.
„Разлики са регистрирани в цели седем категории разходи, включително разходите за хранителни продукти, условен наем, поддръжка на дома, жилища и комунални услуги, продукти за лична хигиена и здравеопазване, образование и култура, както и почивки“, се посочва в прессъобщение на Центъра за обучение, информация и синдикални изследвания.
От Центъра обясниха, че синдикалната потребителска кошница съдържа стоки и услуги за нуждите на четиричленно домакинство за месеците октомври, ноември и декември.
(Тази информация се разпространява от БТА по договор с черногорската агенция МИНА)
/ЕЩ/

Title Говорителка на Лукашенко отрече той да се е извинявал на Зеленски заради руската инвазия от територията на Беларус;;;10454718/6706a22b6ed64eaea2f59625ee258650--0--a374fc9619de4b46a34a7d2aac9a6871.jpg?l=1000: 
Говорителката на президента на Беларус Александър Лукашенко – Наталия Ейсмонт, потвърди, че в първите дни на руската военна инвазия в Украйна, Лукашенко е разговарял с украинския си колега Володимир Зеленски, но отрече твърденията на украинския президент, че се е извинявал, предаде Укринформ като се позова на информация на беларуското радио „Свобода“.
Ейсмонт отбеляза, че разговорът между двамата се е състоял „заради емоционалната реакция на най-малкия син на Александър Лукашенко – Николай, който имал контактите на Зеленски в телефона си“.
Говорителката добави, че по време на разговора беларуският президент „преди всичко каза, че конфликтът е избухнал на територията на Украйна, на територията на Зеленски, и именно той в крайна сметка ще трябва да отговаря за загубата на човешки животи повече от всеки друг.“
Ейсмонт допълни, че Лукашенко не се е извинил на Зеленски, както той твърди, „по простата причина, че няма за какво да се извинява“.
Ето защо, по думите ѝ, беларуският президент „е призовал за преговори, каквито вече е имало: три кръга в Беларус и след това в Истанбул“.
Вчера украинският държавен глава каза в интервю за американския подкастър Лекс Фридман, че в първите дни от пълномащабната инвазия на Русия в страната му Лукашенко му се е извинил за ракетите, изстреляни от територията на Беларус. Зеленски подчерта, че му е отговорил, като го е нарекъл „убиец като Путин“.
/ВС/

Title Ярката комета Атлас ще е най-близо до Земята на 13 януари;;;10498779/jvp60i51.jpg?l=1000: 
Ярката комета Атлас ще е най-близо до Земята и в перихелия си на 13 януари, съобщи за БТА Пенчо Маркишки, физик в Института по астрономия с НАО при БАН и в катедра "Астрономия" на Физическия факултет на Софийския университет "Св. Климент Охридски".
В Интернет вече се появиха снимки на ярката комета C/2024 G3 (ATLAS), заснета от южните географски ширини. Тя е открита на 5 април 2024 г. с 50 см телескоп на научната програма Asteroid Terrestrial-impact Last Alert System (ATLAS), разположен в Чили, каза той. 
Физикът уточни, че на 13 януари около обяд кометата ще бъде в перихелия си, в най-близката до Слънцето точка от своята орбита, на разстояние около 13 991 200 километра от звездата. На същата дата кометата ще бъде и най-близо до Земята - на около 140 173 000 километра от планетата ни. От нашите географски ширини обаче C/2024 G3 няма да може да се наблюдава удобно на фона на тъмно небе, уточни Маркишки. 
"Преди своя перихелий тя ще изгрява сутрин по време на навигационния полумрак, когато небето на изток е вече твърде светло, за да бъде забелязана. Например на 8 януари (сряда) кометата ще изгрее в 07:07 ч. за София - само 49 минути преди изгрева на Слънцето, с яркост първа видима звездна величина. Яркостта на G3 (ATLAS) бързо ще нараства и на датата на нейния перихелий се очаква да бъде доста висока и по-ярка от Венера. Тогава обаче кометата ще бъде само на 5 градуса от Слънцето, което прави опасни опитите за нейното откриване с телескоп в дневното небе", каза специалистът.
/ХК/

Title Японската тенисистка Наоми Осака съобщи за промяна в личния си живот;;;10491330/db83752614364044aa0441c13eb51b40--0--669a14200f924274b62176f8b585fa40.jpg?l=1000: 
Четирикратната шампионка от Големия шлем Наоми Осака потвърди, че тя и нейният партньор - рапърът Корде са се разделили, пише агенция АП.
Японската тенисистка публикува информацията в социалните платформи, по-малко от седмица преди началото на Откритото първенство на Австралия. Осака спечели турнира през 2019-а и 2021 година.
Наоми Осака и Корде станаха родители на дъщеря през юли 2023 година в Лос Анджелис.
Осака се завърна в професионалния тенис тур за миналогодишното издание на Откритото първенство на Австралия след около 15 месеца пауза.
"Между нас няма никаква лоша кръв, той е чудесен човек и страхотен баща", написа тенисистка и добави: "Честно казано, много се радвам, че пътищата ни се пресякоха, защото дъщеря ми е най-голямата ми благословия и успях да израсна много от нашите преживявания заедно."
Наоми Осака достигна до финала на турнир в Оукланд (Нова Зеландия) през изминалата седмица, но трябваше да се откаже поради контузия.
/КМ/

Title Катастрофа с двама пострадали е станала на пътя Самоков – комплекс „Мальовица“;;;10499578/Screenshot_20250106_200639_Gallery.jpg?l=1000: 
Към 16:00 часа по пътя Самоков – курортен комплекс (к.к) „Мальовица“ край разклона за село Мала църква е станала катастрофа между джип и лек автомобил „Голф“, съобщиха за БТА от пресцентъра на МВР. 
Водачът на джипа е шофирал посока Самоков. Той е превозвал в ремарке моторна шейна, която се е изплъзнала от ремаркето и се е ударила в насрещно движещия се „Голф“.  
В резултат на удара са пострадали шофьорът и пътникът в лекия автомобил. 
Към този час на място има екипи на полицията. Движението се осъществява в едната лента, като автомобилите изчакват, за да преминат, видя репортер на БТА. 
/ТТ/

Title Великобритания ще ръководи операция за наблюдение на руския сенчест флот;;;9851364/78a3a5b052ec4d44a091535e9e9be855--0--30c81758a70046cfa42434a38e01a024.jpg?l=1000: 
Великобритания ще ръководи операция по установяване на потенциални заплахи за подводната инфраструктура и ще наблюдава руския сенчест флот, заяви днес министърът на отбраната Джон Хийли, цитиран от Пи Ей Мидия/ДПА.
Плавателните съдове, които навлизат в зони от интерес, ще бъдат оценявани от системата и ако бъде докладвано за възможни рискове, системата ще проследява кораба в реално време и незабавно ще предупреждава членовете на Съвместните експедиционни сили и съюзниците от НАТО.
До задействането на системата за реакция, наречена „Северен страж“, след като на Рождество Христово бе повреден електропровод, свързващ Финландия и Естония по дъното на Балтийско море.
„Руската агресия не е ограничена само в Украйна и всички ние видяхме какво се случи на Рождество Христово. Ние сме дълбоко обезпокоени от повредите и саботажа на подводни кабели. И аз мога да потвърдя пред парламента, че за първи път Съвместните експедиционни сили активираха ръководена от Обединеното кралство усъвършенствана система за реагиране, която да следи за потенциални заплахи за подводната инфраструктура и да наблюдава движенията на руския сенчест флот“, заяви Хийли днес.
Конкретни кораби, идентифицирани като част от руския сенчест флот, са били въведени в системата, за да могат да бъдат следени отблизо, когато наближават ключови райони, потвърди британското Министерство на отбраната.
Изкуствен интелект ще прави оценка на данни от различни източници, включително Автоматичната система за идентификация, чрез която кораби излъчват местоположението си.
Установени са 22 зони от интерес, включително части от Ламанша, Северно море, протока Категат и Балтийско море.
/ВС/

Title Канадският премиер Джъстин Трюдо обяви оставката си;;;10499393/8c8c8510f99043dc9fd826f3930ffe91--0--503ee5dad1f04f728b483c5b0e87879e.jpg?l=1000: 
Канадският премиер Джъстин Трюдо обяви оставката си като каза пред медиите, че „вътрешните битки“ показват, че той „не може да е най-добрата възможност“ за следващите избори, предаде Асошейтед прес.
Трюдо уточни, че днес е поискал от председателя на неговата Либерална партия на Канада (ЛПК) да започне процес по избор на нов лидер.
Премиерът е изправен пред нарастващо недоволство от управлението му, а внезапното напускане на финансовия му министър в края на миналата година бе сигнал за нарастващите сътресения в правителството му, припомня АП.
Парламентът няма да заседава до 24 март, при все че трябваше да възобнови работа на 27 януари. Удължаването на срока ще даде възможност за организирането на избори за водач на Либералната партия, отбелязва АП.
В отговор на журналистически въпроси след обявяването на оставката си, канадският премиер каза, че страната му заслужава функциониращ парламент.
Трюдо посочи, че парламентът е бил „изцяло завладян“ от „спънки и пълна липса на продуктивност“. Той заяви, че това е най-дългогодишното правителство на малцинството в канадската история.
Премиерът коментира и лидера на опозиционната Консервативна партия на Канада Пиер Поалиeвър като каза, че има „много слаба визия“ за Канада и посочи „спиране на борбата с изменението на климата“, отстъпление от „силата на многообразието“ и „атака срещу журналистите“.
Трюдо дойде на власт през 2015 г. след 10-годишно управление на Консервативната партия и първоначално получи високи оценки за връщането на страната към либералното ѝ минало. Но 53-годишният лидер, син на един от най-известните канадски премиери – Пиер Трюдо, стана силно непопулярен сред избирателите през последните години заради редица проблеми, след които растящите разходи за живот и увеличаваща се имиграция.
Политическите промени настъпват в труден момент за Канада в международен план. Повторно избраният президент на САЩ Доналд Тръмп заплаши да наложи 25-процентно мито на всички канадски стоки, ако правителството не спре „потока от мигранти и наркотици към САЩ“.  
/ДИ/

Title Варианти за приспадане на разходите на одобрените за саниране 15 жилищни сгради в Свищов са обсъдени на среща, организирана от Общината;;;10499499/20250106_173648.jpg?l=1000: 
Община Свищов организира среща с всички управители на Сдруженията на собствениците, подали заявления по процедурата „Подкрепа за устойчиво енергийно обновяване на жилищния сграден фонд – Етап II“ в рамките на Националния план за възстановяване и устойчивост, по която ще се финансира санирането на 15 жилищни блока в града. На срещата бяха обсъдени варианти за приспадане на разходите в заложеното 20-процентно самофинансиране от домакинствата.
Кметът на Свищов д-р Генчо Генчев и ръководителят по проектите Стоян Парашкевов разясниха параметрите по проекта. Общият размер на проектите за енергийна ефективност е 9 154 277 лв., от които безвъзмездна финансова помощ възлиза на 7 323 421 лв., а собственият принос на сдруженията на собствениците е 1 830 856 лв. Това обхваща 323 жилища или по 5668 лв. на жилище, посочи кметът Генчев. По думите му общината е проучила различни възможни варианти, за да окаже съдействие на сдруженията за енергийното обновяване на жилищните сгради и да намали тяхната финансова тежест.
След изваждане на общия размер на разходите за изготвяне на технически паспорт, обследване за енергийна ефективност, сертификат за енергийни характеристики на сградата по Етап I, които са в размер на 640 000 лв., една от възможностите е тези средства да бъдат предоставени на сдруженията на втория етап. След това сумата ще стане 1 190 850 лв., което е по 3687 лв. на жилище, каза кметът.
Той посочи, че може да бъде изваден и собственият финансов принос на община Свищов, която има 16 жилища в блоковете на различните сдружения, които са в размер на 77 635 лв. По този начин остават 908 221 лв., които след като бъдат разделени се получава по 2958 лв. на жилище. 
След приспадане на разхода за организация, управление и публичност на проекта в размер на 150 000 лв. ще останат 758 051 лв. за 307 жилища, което прави 2469 лв. на жилище. При изваждане на разхода за проектиране и авторски надзор, който е 340 320 лв., ще останат 417 000 лв. за 307 жилища, което е по 1360 лв. на жилище. 
Това е всичко, което можем да направим, и ако тези средства бъдат осигурени, участието на жилищните сгради ще продължи в Етап II. Крайният срок за подготвяне на документите е 13 януари. Програмата ще стартира при поне 20% одобрение на национално ниво, допълни още кметът.
Предстои домакинствата да проведат събрания, на които да вземат решение за участие в програмата. 
Припомняме, че през август 2024 г. бяха проведени две разяснителни срещи с одобрени за блоково саниране сдружения на собствениците.
/ТТ/

Title Опозиционният лидер във Венецуела каза, че е имал ползотворна среща с Байдън и е в контакт с екипа на Тръмп;;;9008758/0e2a6d750a154880b2763dd0d37fa016--0--3df28e7528f2461e89810b145905db4b.jpg?l=1000: 
Венецуелският опозиционен лидер Едмундо Гонсалес, който твърди, че е спечелил президентските избори през юли и няколко държави го признаха за президент, каза днес, че е имал ползотворна среща с американския държавен глава Джо Байдън и е държи връзка с екипа на избрания за президент на САЩ Доналд Тръмп.
Посещението на Гонсалес във Вашингтон е част от неговата регионална обиколка само няколко дни преди президента Николас Мадуро, признат като победител на изборите от върховния съд на Венецуела и от изборните власти, да встъпи в длъжност за третия си мандат.
"Имахме дълъг, ползотворен и любезен разговор с президента Байдън и екипа му", каза Гонсалес пред журналисти след срещата в Белия дом.
"Екипът ни държи връзка с екипа на президента Тръмп", добави той.
Той заяви, че очаква да поддържа близки отношения с администрацията на Тръмп.
/ВС/

Title ОБНОВЕНА АНА-МПА: Основното послание на Богоявление е оптимизъм, надежда и увереност, каза гръцкият премиер Кириакос Мицотакис;;;undefined: 
Гръцкият министър-председател Кириакос Мицотакис, придружен от дъщеря си София, присъства на Божествената литургия в светата църква „Св. Дионисий Ареопагит и след това двамата присъстваха на водосвета в Адриановия резервоар, площад Дексамени, в района на Колонаки в Атина, предаде за БТА гръцката агенция АНА-МПА.
Мицотакис подчерта, че Гърция празнува Богоявление с блясък, черпейки сила и надежда от неговото послание в „свят, разтърсван от войни в по-широкия ни регион".
Той подчерта, че вътрешната политическа сцена е помрачена от загубата на бившия премиер Костас Симитис, както и от здравословното състояние на архиепископ Анастасиос от Албания. „Молим се за него, както той винаги се молеше за нас в продължение на много десетилетия“, каза Мицотакис.
„Но посланието на светлините е в основата си послание за оптимизъм, надежда и вяра в себе си. И наистина Гърция днес е фар на стабилност в един нестабилен свят и страна, която въпреки трудностите постига напредък в общата сложна среда“, каза Мицотакис.
(Това е новина от деня в Гърция, избрана от агенция АНА-МПА за публикуване от БТА съгласно споразумението за обмен на информация и професионално сътрудничество, което предвижда всеки ден националните информационни агенции на България и Гърция да си разменят директно избрана от другата агенция новина на деня от съответната страна, а другата агенция да я публикува на своя интернет сайт с изрично посочване и цитиране на партньора й като източник.)
/ЕЩ/

Title Владимир Зографски зае 27-мо място в Бишофсхофен, австриецът Даниел Чофених спечели Четирите шанци за пръв път в кариерата си;;;9932/2ba661d9481e4283abaab6a7eb11cae7-2ba661d9481e4283abaab6a7eb11cae7-3b58d863a8f94b9e97cc025001e609d1-7b4ab.jpg?l=1000: 
Владимир Зографски зае 27-мо място в състезанието в Бишофсхофен, с което традиционно приключва веригата Четирите шанци.
Българският ски скачач направи опити от 125,5 и 130,5 метра, за които заслужи 262,2 точки. В първия кръг 31-годишният Зографски елиминира японеца Томофуми Наито, като бе на 28-мо място. Във втория кръг роденият в Самоков атлет използва груба грешка на норвежеца Мариус Линдвик, за да мине още едно място напред и да запише най-предното си класиране на Четирите шанци от 2019 година насам. 
Българинът се класира на 26-а позиция в общото класирането от четирите състезания с 872,4 точки, а преди шест години записа рекордното в кариерата си 18-о място.
Победител в Четирите шанци стана австриецът Даниел Чофених. Той бе трети преди днешния ден, а след първите опити заемаше пето място в състезанието, но със страхотен втори скок той успя да се изстреля до победата в Бишофсхофен, а с това и до наградата "Златен орел". 
Чофених, който преди този сезон нямаше нито една победа за Световната купа, започна турнира с два успеха и добави нови два към сметката си - в Гармиш-Партенкирхен и в Бишофсхофен. Днес той направи скокове от 136 и 140,5 метра. Това му донесе 308,6 точки.
На второ място в състезанието остана Ян Хьорл. Австриецът направи най-дългите скокове - 140,5 метра в първия кръг и 143 метра във втория, но получи много ниски оценки за стил, което в крайна сметка го лиши от победата и от възможността да спечели за първи път в кариерата си Четирите шанци. Хьорл приключи днешния ден с 306,5 - само с 2,1 точки по-малко от Чофених.
На трета позиция се класира фаворитът Щефан Крафт. Австриецът бе лидер след надпреварата в Инсбрук през уикенда и бе водач след първия скок днес, в който записа 136 метра. Неговият втори опит обаче се забави заради силен вятър на шанцата и в крайна сметка това го провали. Крафт стигна само до 137,5 метра при втория скок и завърши с общо 303,2 точки.
Така за Четирите шанци победител с 1194,4 точки стана Чофених, следван от сънародниците си Хьорл с 1193 и Крафт с 1190,3. Това бе първа победа за скачач от алпийската страна от 2015 година насам, когато победител бе Крафт. За Австрия пък това е трето превземане на целия подиум в Четирите шанци след 1975 и 2012 година.
В класирането за Световната купа по ски скок Чофених е лидер с 956 точки, пред Хьорл с 916 точки и германеца Пиус Пашке с 848 точки. Щефан Крафт е четвърти със 759 точки. Владимир Зографски се изкачи до 30-ото място със 71 точки.
Следващият старт от Световната купа по ски скок е на 19 януари в полския град Закопане.
/ГК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title 17-годишният полузащитник на Арсенал Итън Нванери ще бъде извън игра няколко седмици заради контузия;;;10489361/b83e8bb0b186417983802e527e9bdefd--0--b2b8c937cd8545eab6e50f0c753804b7.jpg?l=1000: 
Атакуващият полузащитник на Арсенал Итън Нванери ще бъде извън игра за няколко седмици заради мускулна контузия, съобщи мениджърът Микел Артена преди домакинството срещу Нюкасъл в полуфиналите от турнира за Купата на лигата в Англия.
17-годишният Нванери записа участие в 18 мача за Арсенал във всички турнири през настоящия сезон, като игра в 12 срещи от Висшата лига и всички три предишни двубоя за Купата на лигата, реализирайки пет гола.
Футболистът, продукт на школата на Арсенал, отбеляза единствения гол за тима при равенството 1:1 с Брайтън в събота, но трябваше да бъде заменен на почивката.
"За съжаление той получи мускулна контузия и ще пропусне няколко седмици", заяви Артета, цитиран от агенция "Ройтерс".
Нападателят Рахийм Стърлинг и защитниците Бен Уайт и Такехиро Томиясу остават извън сметките, а нападателят Кай Хаверц, който пропусна последните два мача на тима заради болест, също е под въпрос за сблъсъка с Нюкасъл.
"Надявам се Хаверц да се завърне, но не искам да давам потвърждение, защото последния път казах, че той ще бъде готов, а не беше", добави мениджърът на Арсенал.
Попитан за привличането на евентуални нови попълнения през януарския трансферен прозорец, испанецът отговори: "Внимаваме какво се случва на пазара. Не казвам "да", но не казвам и "не"."
Колкото до съперника в утрешния двубой Нюкасъл, Микел Артета коментира: "Те са труден опонент. Имат добри индивидуалности".
"Александър Исак очевидно е топ футболист в отлична форма. Вкарва доста голове, но ще опитаме да минимализираме силата на противника", каза още Артета.
/КМ/

Title Откриха гробница на древноегипетски царски лекар отпреди повече от 4000 години в некропола Сакара;;;10499548/472597779_993326979495515_8534817082385416333_n.jpg?l=1000: 
Френско-швейцарска археологическа експедиция е открила гробницата на придворен лекар, наречен “Тити Наб Фу”, от времето на Старото царство, обяви Министерството на туризма и на паметниците на културата на Египет. 
Изумителната находка, скрита в продължение на хилядолетия в пясъците южно от разкопките в некропола Сакара край Кайро, предоставя информация за живота и наследството на уважаван лекар, работил по времето на владетеля Пепи Втори от Шестата династия на Древен Египет, която продължава от около 2305 до 2118 г. пр.Хр.
Гробницата е мастаба - изградена във формата на пресечена пирамида. Изображенията в нея свидетелстват за многостранната личност на собственика й, а множеството титли - за високото му положение в обществото. 
Освен като главен лекар на двореца, той е служил като свещеник и жрец на богинята Серкет, която владее силите да лекува отровни ужилвания и ухапвания. Имал е опит в стоматологията и е ръководил използването на лечебни растения.
Археолозите са открили следи от проникване на крадци в гробницата, но за щастие те не са повредили изящната украса. Прави впечатление издълбана в една от стените "магична" или водеща към отвъдния живот врата, която е богато изрисувана в ярки цветове. Таванът е боядисан така, че да възпроизвежда внушителния външен вид на червен гранит.
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Турският президент Ердоган заяви, че краят на кюрдските бойци в Сирия е близо;;;9525425/b58d6ba6091c4d1a82e517d286648a9e--0--63e8acbdce8647f9aed8a672f6a5838e.jpg?l=1000: 
Турският президент Реджеп Тайип Ердоган заяви днес, че краят на кюрдските бойци в Сирия наближава и добави, че няма място за тероризъм в бъдещето на Сирия след отстраняването на президента Башар Асад миналия месец, съобщи Ройтерс.
Говорейки след заседание на кабинета в Анкара Ердоган също така заплаши да предприеме нова трансгранична операция в Сирия срещу кюрдските милиции, ако страната се почувства застрашена. Турция, която проведе няколко такива операции в Северна Сирия, е отправяла подобни предупреждения и преди, отбелязва агенцията. 
"С Божията помощ ние имаме капацитета да направим това. Всеки трябва да си направи сметките, имайки предвид това", посочи Ердоган. 
"Може да дойдем внезапно някоя нощ", каза още Ердоган, използвайки една от емблематичните си фрази, отбелязва Анадолската агенция.
"Това е единствената съдба, която чака онези, които предпочитат да бъдат погребани с оръжията си", добави той.
Ердоган посочи, че Турция няма да приеме фрагментация на Сирия и нарушаване на единната й структура. Той подчерта, че ще бъдат предприети бързи действия, ако възникне някакъв риск.
Инвестициите на Анкара в отбранителната индустрия не са предназначени за подготовка за война, а за да запазим и защитим мира, независимостта, бъдещето и суверенитета, добави той.
Ердоган каза също, че Турция ще продължи усилията за мир в Газа, докато не бъдат постигнати резултати. 
Той благодари на турския народ за продължаващата му солидарност с палестинците, като отбеляза, че миналата седмица близо половин милион души са демонстрирали в Истанбул, за да покажат, че Газа не е сама. 
"На 1 януари нашите граждани изпратиха мощно послание към света, показвайки непоколебимата подкрепа на Турция за Палестина", подчерта президентът. 
Той отново напомни каква е дългосрочната цел на Турция за Палестина. "Независима, суверенна палестинска държава с териториална цялост, базирана на границите от 1967 г. и със столица Източен Йерусалим, със сигурност ще бъде създадена".
Турция прави "каквото е необходимо, за да отвори една врата, която ще разпали надеждите за мир в Газа", каза той и добави, че страната ще продължи усилията си, докато дадат плод. 
/СУ/

Title Без нови и напуснали, но с водосвет за здраве и успехи футболният Янтра (Габрово) започна тренировките за 2025-а година;;;10499496/%D0%AF%D0%BD%D1%82%D1%80%D0%B0%D0%93%D0%B1471782977_11601374156923.jpg?l=1000: 
С водосвет за здраве и благополучие днес втородивизионния ОФК Янтра (Габрово) стартира зимната си подготовка. Първото занимание за 2025-та година се проведе на терена с изкуствена трева в СК "Христо Ботев“.  Старта на подготовката пропуснаха Мартин Тошев и Димитър Стоянов, които имат здравословни проблеми и се очакват в сряда.
В първата тренировка не взеха участие и възстановяващите се от контузии Тони Иванов, Константин Иванов и Димитър Видев. Всички останали играчи от първия тим на Янтра бяха на разположение на старши треньора Тодор Киселичков. В отбора няма нови попълнения, но няма и напуснали играчи.
  За футболистите предстоят няколко трудни седмици с физически натоварвания и двуразови занимания. По време на подготовката са планирани и шест контролни срещи. Първата от тях е срещу Дунав (Русе). Местата и точните часове за провеждане на срещите ще бъдат уточнявани допълнително, предвид метеорологичните условия и подходящите терени за игра.



/АВ/

Title Първата прожекция за 2025 година на Българския филмов кръг в Сиатъл ще бъде на документалния филм „Оловният войник“;;;2905873/20231025195837_TSV_6958.jpg?l=1000: 
Първата прожекция за 2025 година на Българския филмов кръг в Сиатъл ще бъде на документалния филм „Оловният войник“ на режисьора Костадин Бонев. Събитието ще се състои на 11 януари от 15:00 часа местно време в Meeting Room at Magnolia Library 2801 34th Ave W, Seattle, WA 98199. Това съобщи за рубриката „БГ Свят“ на БТА Руми Стоянова, създател и организатор на Българския филмов кръг в Сиатъл.
Тази прожекция е част от предстоящата серия филми, които Кръгът ще представи през новата година, свързани с музика и картини.
„Оловният войник“ разказва невероятни истории за певци и музиканти, познати от детството и юношеството ни, сред които Кирил Маричков, Стенли, групите „Тангра“, „Сигнал“, „Фактор“, Д2 и много други. Това е филм за личната свобода като върховна ценност. Това е филм равносметка на едно поколение и филм за рок музиката“, посочва Руми Стоянова в страницата на събитието във Фейсбук.
Там е добавено, че преди прожекцията, която ще бъде със субтитри на английски език, Little Squirrels Kitchen ще предложи соленки и сладки за закупуване в брой. След събитието участниците от Филмовия кръг ще се съберат в Serendipity Café, става ясно още от споделената информация.
Както БТА писа, Българският филмов кръг в Сиатъл е основан от Руми Стоянова с идеята да бъде обогатен родният език на българските деца в САЩ. „Разбира се, любовта ми към киното ни е съществена част от мотивацията да вкарам енергията и ентусиазма, които това начинание изисква“, разказа по-рано за рубриката „БГ Свят“ на БТА Стоянова. 
Прожекциите са между три и пет на година и най-голямото предизвикателство в началото беше връзката с кинотворците в България, за да получа права за излъчване. Дарих при първия сезон с приходи сумата на българското училище в Сиатъл, а после продължих основно с арт и документални филми в кафенета със зали за прожекции. Тези места не позволяват непълнолетни лица да присъстват, затова инициативата се превърна в промоция на българското съвременно кино. Всички филми са със субтитри и така помогнахме малък брой чуждоезични зрители да се запознаят с нашето кино, сподели още тя.
С трейлър на филма може да се запознаете тук:

/ЙК/

Title Американска компания за проектиране и изграждане на напоителни системи придобива дял от австрийска технологична фирма;;;2687290/5ba70ef2a6a24b72aab5ed5277aae3a2--2--947fd2b32f6340dca159966c30b8672a.jpg?l=1000: 
Американската компания "Линдзи" (Lindsay), която е специлизирана в проектирането и изграждането на напоителни системи, обяви днес, че придобива 49,9-процентов миноритарен дял от австрийската фирма "Песл Инструмънтс" (Pessl Instruments), предаде ДПА. Дружеството разработва и внедрява технологични решения в областта на селското стопанство.
Австрийската компания притежава над 1 милион сензора, които подават данни към 100 000 устройства относно степента на напояване на обработваемите площи, на които са монтирани. Тази информация е достъпна онлайн чрез интернет платформата "ФийлдКлаймът" (FieldClimate). До нея имат достъп около 50 000 клиенти на компанията. Тя ще бъде достъпна вече и за потребителите, които използват системите за дистанционно управление на напояването на земеделски площи, разработени от "Линдзи", се посочва в прессъобщение на американската компания.  
 
/СС/

Title Пратеник на ООН пристигна в столицата на Йемен в опит да стабилизира ситуацията;;;8645667/b2c6524492484ef09643d33bd6367de8--0--234cadfbc85640419d4eb40c258880bb.jpg?l=1000: 
Специалният представител на ООН в Йемен пристигна днес в столицата на страната като част от усилията за стабилизиране на ситуацията, предаде Ройтерс. Това е първото му посещение там от почти две години, заяви говорител.
Пътуването му се осъществява на фона на израелските и американските удари през последните две седмици срещу укрепления на хусите в отговор на дроновете и ракетите, които подкрепените от Иран бойци изстрелват срещу Израел. Ударите попречиха на работата на Международното летище в Сана и пристанищата в Худейда и Салеф, където основно пристигат доставки с помощи за страната. 
Хусите контролират по-голямата част от Йемен, включително столицата Сана, от 2014 г., когато завзеха властта. Те допринесоха за ескалацията на напрежението в Близкия изток с кампания в подкрепа на палестинците във войната в Газа.
Пратеникът на ООН Ханс Грундберг има за цел да "спомогне за решаване на конфликта (и) да подготви почвата за конкретни действия за напредване на мирния процес" в поредица от национални и регионални срещи през следващите дни, съобщи пред Ройтерс говорителят му Исмини Пала.
Грундберг посети Сана за последен път през май 2023 г. През декември дипломатът предупреди Съвета за сигурност на ООН, че ударите на хусите в Червено море и в Израел, както и ответните удари от страна на Израел, САЩ и Великобритания, усложняват преговорите. 
Генералният директор на Световната здравна организация Тедрос Гебрейесус пътува до Йемен около Коледа, за да води преговори за освобождаването на 16 служители на ООН, както и представители на дипломатически мисии и работници в неправителствени организации.
/ДИ/

Title Доволни сме от ефективното наказание на ВАС за причинилия катастрофата със загинала и тежко пострадала жена в Шумен, каза адвокат Николай Димитров;;;undefined: 
Доволни сме от постановеното от Варненския апелативен съд (ВАС) ефективно наказание за Жечко Кюркчиев, подсъдим за причинено тежко пътнотранспортно произшествие във вечерните часове на 28 септември 2022 г. на кръгово кръстовище на бул. „Цар Симеон Велики“ в Шумен, при което загина 22-годишната Светомира Станчева, а друга жена бе със средна телесна повреда след катастрофата. Това каза за БТА адвокат Николай Димитров, защитаващ интересите на пострадалата при пътното произшествие. 
Адвокат Димитров каза още, че е удовлетворен от присъдата на Апелативния съд във Варна, който е потвърдил 3 години и 4 месеца „лишаване от свобода“ за Жечко Кюркчиев. „Потвърдената ефективна присъда е това за което се борихме и искахме с моята клиентка“, заяви Димитров.
От кантората на адвокат Николай Димитров изпратиха на БТА в Шумен днес и постановеното на 23 декември 2024 г. решение по делото на Апелативния съд във Варна. От деловодството на наказателното отделение на съда потвърдиха за решението на съдебната институция и уточниха, че то все още не може да бъде открито на сайта им, защото присъдата все още не е обжалвана пред Върховния касационен съд. 
Десетки шуменци протестираха за пореден път на 7 декември 2023 година, за причинената катастрофа, включително срещу постановената тогава от Варненския апелативен съд условна присъда за Жечко Кюркчиев. Адвокат Борислав Борисов, представляващ конституираните като частни обвинители роднини на Светомира Станчева и бащата на загиналото момиче Анатоли Накев и тогава казаха за БТА, че ще обжалват решението. 
/ТТ/

Title Спорни въпроси около личността на Ботев дискутира във Враца проф. д-р Пламен Митев;;;10499329/20250106_171738.jpg?l=1000: 
Спорните въпроси около личността и биографията на Христо Ботев представи днес по време на Ботева вечер във Враца проф. д-р Пламен Митев от Софийския университет „Св. Климент Охридски“. Срещата е по повод 177 години от рождението на националния ни герой и се организира традиционно от Регионалния исторически музей.  
„Нарекох срещата „Христо Ботев – спасителят на българския дух“, защото той е един от хората, които спасяват нашия дух от апатията, нихилизма, от ниското национално самочувствие. Това е човек, към който е изграден един от най-ранните култове като национален герой след Освобождението“, обясни в началото уредникът в музея Нели Стоянова. По думите ѝ младата възстановена българска държава е имала нужда да стъпи на здрави основи, да намери своята идентичност и своето място сред европейските държави и „Ботев е една от личностите, които дават тази основа и този хоризонт наред, за да може да се задържи и да просперира българската нация“.
Според проф. Митев спорните моменти около личността на Ботев започват още с датата на неговото раждане. По думите му някои изследователи чак до 20-те години на миналия век са приемали, че Ботев е роден на 25 декември 1848 г. и едва след сериозни изследвания на Михаил Димитров и Иван Мумджев се налага датата 25 декември 1847 по стар стил. Друг според въпрос през годините е било родното му място – дали е Калофер, Карлово или дори врачанското село Ослен. „Мисля, че сериозната историография у нас отдавна е наложила истината, такава каквато я показват документите, че родното място на Ботев е Калофер“, посочи професорът, обяснявайки от къде идва объркването с Карлово.
Проф. Митев разказа за живота на младия революционер в странство, засегна въпроса за конфликта между него и Любен Каравелов, коментира радикалните социални идеи на Ботев, както и това защо точно той става войвода на четата.
Преди Ботева вечер в РИМ-Враца бе открита и изложба от плакати на тема Христо Ботев и неговата чета, изработени от ученици на Средно училище „Отец Паисий“ и Професионалната езикова гимназия „Йоан Екзарх“.
/ХК/

Title Кандидатът за Втора лига Спартак (Пловдив) започна зимната си работа с един нов футболист, три момчета от школата също тренираха с мъжете;;;undefined: 
Кандидатът за промоция във Втора лига Спартак (Пловдив) започна зимната си подготовка с 22-а футболисти, като към тях са добавени и три момчета от школата. Ново попълнение е Александър Колев, който идва от Атлетик (Куклен), но е юноша на Локомотив (Пловдив). Благовест Величков напусна отбора по взаимно съгласие още преди началото на подготовката за 2025г.
Първата тренировка се проведе на “Спортен комплекс Спартак”. От 13 до 18 януари Спартак ще проведе подготвителен лагер в Тополовград, а още тази събота - на 11 януари - отборът ще изиграе първата си контролна среща срещу отбора на Атлетик Куклен.
Ето и всички играчи, които започнаха подготовка: К. Милушев, В. Сулев, Владимир Айтов, В. Василев, П. Петков, Сами Мехмедов, К. Милев, А. Димов, Валентин Стоилов, Свилен Щерев, Ц. Петров, Пламен Цончев, Мирослав Радев, Давор Илиев, Тодор Тодоров, Ариф Ферадов, В. Стойчев, Александър Колев, А. Димитров, К. Медев, С. Пашов, А. Ладоня
С отбора тренираха и трима от най- переспективтите юноши на клуба - Мартин Шишков - 2008г., Васил Бабиков - 2008г., Евелин Радев - 2009г.
Треньорският щаб пък е в състав: Димитър Иванов - старши треньор, Николай Николов - помощник- треньор, Иван Аврамов - треньор на вратарите.
Спартак e на 2-о място в Югоизточната Трета лига с 50 точки, на 5 от лидера Черноморец (Бургас). Пролетта в Югоизтока се подновява на 15-и февруари, а гладиаторите са домакини на Атлетик (Куклен).
/АВ/

Title Венецуелската армия категорично отхвърли призива на Гонсалес Урутия да бъде признат за президент;;;10489882/f71af19df4a94bab96864a3da4af7449--0--2d02c42e973e4d949cf1c8f10354bbbe.jpg?l=1000: 
Венецуелската армия днес категорично отказа да приеме призива на Едмундо Гонсалес Урутия и да го признае за президент и върховен главнокомандващ, предаде Франс прес. 
Гонсалес Урутия претендира, че е спечелил президентските избори във Венецуела, които бяха произведени на 28 юли миналата година.
Въпреки претенциите му след четири дни като президент ще встъпи в длъжност действащият държавен глава Николас Мадуро.
"С дълбоко възмущение наблюдавахме видеоклипа, публикуван /.../ от страхливеца Едмундо Гонсалес Урутия, който безсрамно и нагло се обръща към Боливарската национална армия. Категорично и яростно отхвърляме тази клоунада", заяви министърът на отбраната Владимир Падрино.
Падрино обеща "вярност и подчинение" на президента Мадуро, който беше обявен за победител на изборите, но чиято победа според опозицията е опорочена от измами.
/ДИ/

Title Ръководството на Община Исперих и турски дипломати обсъдиха възможностите за развитие на бизнеса;;;10499313/471796538_913835210941346_7454207865250065364_n.jpg?l=1000: 
Възможностите за развитие на бизнеса обсъдиха на работна среща посланикът на Република Турция в България - Мехмет Саит Уянък, генералният консул на Турция в Бургас - Толга Оркун, и кметът на Община Исперих - Белгин Шукри. Това съобщиха от общинската администрация. На срещата присъстваха също зам.-кметовете Аксел Кючюк и Ариф Ахмед, и председателят на Общинския съвет Бейти Бекир. В разговорите бе акцентирано на социално-икономическата обстановка в общината и бъдещо сътрудничество с цел развиване на региона, се посочва в съобщението.
Кметът на Исперих благодари на гостите за оказаната от Република Турция подкрепа след природното бедствие, което сполетя село Лъвино през ноември 2023 година. За спомен от посещението Белгин Шукри подари на посланик Уянък и на генералния консул Оркун плакети с девиза на Исперих и картини, на които е изобразен храмът на светеца Демир Баба, допълват от общинската администрация.
По-рано днес посланикът на Турция у нас Мехмет Саит Уянък и генералният консул на Турция в Бургас Толга Оркун проведоха среща с областния управител на Търговище Гюрсел Хасанов и заместника му Гергана Цонева.
/ТТ/

Title ХИНА: Хърватия въвежда нови мерки, за да се чувстват децата сигурни в училище;;;10499464/%D0%A5%D0%98%D0%9D%D0%90+-+6+%D1%8F%D0%BD%D1%83%D0%B0%D1%80%D0%B8.jpeg?l=1000: 
Преди началото на втория учебен срок министърът на образованието на Хърватия Радован Фукс каза, че от утре всички училища ще въведат мярка за заключване на вратите, уверявайки широката общественост, че връщайки се на училище, децата ще се чувстват сигурни във всички училища, предаде хърватската агенция ХИНА.
Вторият срок в хърватските училища започва утре с нови правила за контрол на влизане и излизане, въведен от министерството на образованието и науката в опит да се повиши безопасността и сигурността в образователните институции.
Мерките, насочени към засилване на безопасността и сигурността на учениците и учителите, се налагат след нападението с нож на 20 декември 2024 г. в училището в Пречко, жилищен район на Загреб, когато 19-годишен бивш ученик на училището с психически проблеми уби седемгодишен първокласник и рани тежко учител и още трима ученици, преди да се саморани.
За нападението с нож в Пречко министърът каза, че „това не е терористичен акт, това не е акт на някакъв религиозен фанатик, това за съжаление е трагичен акт на психично болен човек“.
На въпрос на RTL дали предвид позицията си е обмислял да подаде оставка, министърът отговори утвърдително, но и заяви, че подобно решение би било бягство от отговорност.
Фукс добави, че училището в Пречко е заключвало вратите си дълго време и след земетресението през 2020 г. е препоръчано вратите да не се заключват.
Той подчерта, че световният опит показва, че противопоставянето на инциденти в случаи, когато не става въпрос за тероризъм, а за действие на психично болен човек, е много трудно.
„Това, което е възможно, е евентуално да намалим до известна степен рискът“, каза министърът.
(Тази информация се разпространява от БТА по договор с хърватската агенция ХИНА)
/ЕЩ/

Title Филмовият фестивал в Локарно обмисля промяна в датите на провеждане;;;1966525/a212288fe7ca430c9e428a09e9c17d57--0--225cf4e8c52a4b2a9ac99306b753e317.jpg?l=1000: 
Филмовият фестивал в Локарно обмисля промяна в датите на провеждане от 2027 г., съобщава изданието „Скрийн дейли“.
Фестивалът, който е сред най-престижните в света, се провежда традиционно през август, а планът е да се премести във втората половина на юли. Организаторите планират промяната да започне през 2027 г., когато форумът ще навърши 80 години.
В момента тече процес на съгласуване с властите в град Локарно, както и с другите фестивали чрез FIAPF (Международната федерация на асоциациите на филмовите продуценти), която отговаря за синхронизирането на датите на големите филмови събития по света.
С преместването си през втората половина на юли форумът в Локарно ще се доближи до фестивалите в Мюнхен, Карлови Вари и Марсилия, които традиционно се провеждат в началото на същия месец. Той вероятно ще се припокрие с прояви като полския „Нови хоризонти“, канадския „Фантазия“ и Международния филмов фестивал в Йерусалим.
Провеждането на фестивала в Локарно през август, когато голяма част от европейската филмова индустрия е в отпуск, затруднява привличането на известни гости и значими премиери.
В изявлението на организаторите се казва: „На фона на мащабните трансформации във филмовата индустрия през последните години тази промяна на датите се оказва необходима, за да може фестивалът да отговори на предизвикателствата, пред които е изправен целият сектор. Тази промяна ще гарантира способността му да отговори на очакванията на публиката и да продължи да привлича световни професионалисти, големи таланти и значими филмови продукции. Целта е да се затвърди позицията на Локарно като важен и търсен трамплин за новите филми“.
Следващите две издания на фестивала в Локарно ще се проведат от 6 до 16 август 2025 г. и от 5 до 15 август 2026 г.
/ХК/

Title Създаване на преброителни центрове и комисии предлагат от "Продължаваме промяната - Демократична България" с промени в Изборния кодекс;;;3119662/20231108110436_BKK_3302.JPG?l=1000: 
Преброителни центрове и сформиране на преброителни комисии, отговарящи за преброителни участъци, както и установяване на гласовете, подадени с бюлетини от машина чрез разпечатване на машинен протокол от системата на специализираните устройства за гласуване, предлагат от "Продължаваме промяната - Демократична България" (ПП-ДБ), които са внесли в деловодството на Народното събрание днес проектопромени в Изборния кодекс.
Проектът предвижда създаване на преброителна комисия за общини с гласоподаватели, включени в избирателния списък, до 20 000 души. Ако броят на избирателите по списък в общината надхвърля 20 000, тя се разделя на преброителни участъци, в които има до 20 000. Към всеки участък се създава преброителна комисия. Броят на членовете на тези комисии да е равен на броя на членовете на съответната общинска избирателна комисия, предлагат от ПП-ДБ.  
Членовете на СИК след приключване на изборния ден запечатват отвора на избирателната кутия с бюлетините със защитна лента, която има уникален номер, който се записва в протокола на СИК при приемане и предаване на изборните книжа. Избирателната кутия е защитена с пломби за еднократна употреба. Едва след получаването на всички кутии с бюлетини за съответния преброителен участък членовете на преброителната комисия пристъпват към броене на бюлетините, като в протокол се отчитат резултатите на база преброителен участък. Обобщаването на данните за гласуване с бюлетина и машинно се извършва от Районна избирателна комисия/Общинска избирателна комисия. Процесът на работа на преброителната комисия може да се проследи чрез видеонаблюдение, включително чрез пряко телевизионно излъчване. 
Законопроектът на ПП-ДБ предвижда и провеждане на целогодишни мероприятия за обучение и повишаване на информираността на гражданите за гласуване в чужбина. 
Целта е да се гарантира максимално широка публичност и прозрачност при обработката на изборните резултати и по този начин да се повиши доверието на обществеността в изборния процес, посочват в мотивите си вносителите. Обработката на изборните резултати чрез преброителни центрове е разширяваща се практика преди всичко в страните с утвърдени демократични традиции, отбелязват те. България още през 2011 г. на местните и президентските избори беше проведено експеритемнтално преброяване на изборните резултати в преброителен център в община Бобошево. Резултатите от този експеримент бяха високо оценени и от Централната избирателна комисия, и от "Трансперънси интернешънъл" - неправителствената организация, по чиято идея е проведен експериментът, добавят от ПП-ДБ.
/ТТ/

Title Показваме една от най-младите катедри в НХА с нейните иновативни и смели решения, каза проф. Георги Янков за изложбата на катедра „Метал“;;;undefined: 
Днес показваме една от най-младите катедри и специалности в Националната художествена академия (НХА) с техните иновативни, нови, смели, фантазни решения. Това каза ректорът на НХА проф. Георги Янков по време на откриването на изложбата „Тридесет и три години катедра „Метал“ в НХА“ в галерия „Академия“ тази вечер.
„Завършихме както подобава – много силно - миналата година с изложба „Вечният конферанс“. Бяхме извадили старите майстори, които са отъпкали пътя на академията досега“, обясни той. Посочи, че се радва, че академията тази година точно по този начин – с изложбата .
„Това не е голям юбилей, но е значим юбилей. Една младежка специалност, която показва в годините една устойчивост и едно много добро развитие. От ювелирните, фини форми до една мащабност – виждаме наистина едно разгръщане, което, разбира се, се дължи на професионализма на цялата катедра, която искам да поздравя днес. И, всъщност, да подчертая, че това е един проект, който финално разгръща своя мащаб в тази изложба“, каза по време на откриването на експозицията заместник-ректорът по художествено творческата дейност проф. д-р Здравка Василева. По думите ѝ проектът показва студентски работи на много високо ниво – от металната скулптура, бижутата до по-мащабни работи в метал и в материал. 
Деканът на факултета за приложни изкуства и дизайн проф. д-р Арсен Минков отбеляза, че специалност „Метал“ е изцяло обърната напред към бъдещето. „Това е една специалност, която е много жива, много млада. Не само като възраст на преподавателите, но като една специалност, която е много духовна, много сплотена, като едно семейство са събрани вътре и студенти, и преподаватели. И това си личи по работите, които те ни представят. Защото се иска наистина много фантазия, много труд, за да се постигне това, което ни се представя днес“, каза той. 
„Специалността е основана през 1991 г. Миналата година вече направихме 33 години. Основен двигател и инициатор за създаването на тази специалност е проф. Георги Чапкънов“, обясни ръководителят на катедра „Метал“ доц. Емил Бачийски.
Той разказа, че в специалността са преподавали още проф. Иван Славов, проф. Димитър Делчев, проф. Велислав Минеков, проф. Богомил Николов. „Всеки от тези преподаватели обособи своя собствена територия, свое собствено студио“, обясни доц. Бачийски. Една от хубавите страни на нашата катедра е, че има приемственост, предаване на щафетата през поколенията, допълни той.
Ръководителят на катедра „Метал“ разказа още, че изложбата е финален епилог на проект по програмата на НХА за научна и художествено-творческа дейност, в рамките на която са реализирани уъркшопи, научна конференция и каталог на специалността.
„От името на всички студенти на катедрата искам да благодаря, че сте тук с нас, да отбележите не само този празник, но и да се запознаете и надявам се да се насладите, на разнообразието от техники и жанрове, в които работим в нашата катедра“, каза по време на събитието Василена Станчева – автор в изложбата.
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Линкин Парк ще изнесе концерт на полувремето на финала на Шампионска лига, пише "Сън";;;8984343/939baab4391848baaeea7c8f45c3dead--0--b3eecca17a6447ee974541b762793049.jpg?l=1000: 
Американската рок група Линкин Парк може да изнесе концерт на финала на настоящия сезон на Шампионската лига, съобщава британският таблоид "Сън".
Според източника групата вече е подписала договор за участие на финала, но официално съобщение няма на този етап.
В паузата между двете полувремена се очаква групата да изпълни както стари хитове, така и нови песни. 
Линкин Парк преустанови дейността си през 2017 г. след смъртта на вокалиста Честър Бенингтън. През септември 2024 г. групата обяви своето събиране и представи новата вокалистка Емили Армстронг и новия барабанист Колин Британ. В края на годината групата издаде нов албум From Zero.
Финалът на Шампионска лига 2024/2025 ще се проведе в Мюнхен на 31 май 2025 г. на Алианц Арена в Мюнхен.
/МД/

Title Португалия съобщи за огнище на птичи грип във ферма край Синтра;;;4377185/b9c2f096e6d24e069b7d31e90d48d285--1--fe76713111f24f2eb70a70be9f863c16.jpg?l=1000: 
Португалия съобщи за огнище на птичи грип (H5N1) в птицеферма, която се намира на около 40 км от Лисабон. Това обяви днес базираната в Париж Световна организация по здравеопазване на животните (WOAH), цитирана от Ройтерс.
Огнището на птичи грип е регистрирано в птицеферма, в която се отглеждат над 55 400 домашни птици. Вирусът е причинил смъртта на близо 280 птици.
Птицефермата, в която е открита заразата, се намира край португалския град Синтра.
В Европа се наблюдава сезонен пик на птичи грип, което увеличава риска и за хората, посочва Ройтерс. 
/СС/

Title Индонезия стана официално пълноправен член на БРИКС, съобщи Бразилия;;;9751251/7158919aefa04791942d086925835f96--1--ac452a9687f74694ac8c2ef55e687b2a.jpg?l=1000: 
Индонезия официално се присъедини към групата БРИКС, включваща Бразилия, Русия, Индия, Китай и Южна Африка, в качеството си на пълноправен член, съобщи в изявление днес новият ротационен председател на групата - Бразилия, цитирана от Ройтерс.  
Индонезия, която е четвърта в света по брой на населението страна, и преди е изразявала желание да се присъедини към групата като средство за укрепване на развиващите се държави и за защита на интересите на т. нар. Глобален юг, припомня Ройтерс.
Бразилия - председател на БРИКС през 2025 г. - каза, че страните членки са одобрили с консенсус присъединяването на Индонезия в рамките на инициативата за разширяване, одобрена по време на срещата на организацията в Йоханесбург през 2023 г.
Бразилия отбеляза, че кандидатурата на Индонезия е получила зелена светлина от блока през 2023 г., но азиатската страна е поискала да се присъедини след президентските избори, произведени миналата година. Президентът Прабово Субианто встъпи в длъжност през октомври.
„Индонезия споделя с останалите членове на групата подкрепата си за реформи на институциите за глобално управление и допринася положително за задълбочаване на сътрудничеството в Глобалния юг“, заяви бразилското правителство.
Членове на БРИКС са още Египет, Етиопия, Иран и ОАЕ.
/ДИ/

Title Калин Джорджеску остава фаворит за президентските избори в Румъния с над 40 процента подкрепа, според анкета, проведена по инициатива на кмета на Букурещ;;;undefined: 
Кметът на Букурещ Никушор Дан - независим кандидат за президентските избори в Румъния, които се очаква да се състоят през пролетта, съобщи днес, че според осъществено от екипа му социологическо проучване Калин Джорджеску получава над 40 процента от намеренията за вот "при всички сценарии", информира новинарският сайт Хотнюз.
Никушор Дан, който обяви на 16 декември, че възнамерява да се кандидатира на предстоящите президентски избори, обясни пред телевизия Антена 3 Си Ен Ен, че проучването, поръчано от екипа му за намерението за вот на президентските избори, е "ориентировъчно, което дава само някои общи идеи".
Кметът на румънската столица каза, че анкетата показва, че независимият крайнодесен кандидат Калин Джорджеску, който спечели анулирания първи кръг на президентските избори, продължава да води в намеренията за вот. "Калин Джорджеску във всички сценарии, които тествахме, има над 40 процента намерение за вот, а по отношение на доверието - 35-38 процента", обясни той.
Следващият класиран в проучването е Крин Антонеску - общият кандидат за президент на управляващата проевропейска коалиция, включваща Социалдемократическата партия (СДП), Национално-либералната партия (НЛП) и Демократичния съюз на унгарците в Румъния (ДСУР). Той получава между 22 и 24 процента в зависимост от евентуална кандидатура на лидера на опозиционния Съюз за спасение на Румъния (ССР) Елена Ласкони, която се класира втора на отменения първи кръг на изборите.
"Ако се кандидатира, Елена Ласкони ще получи около 7-8 процента, на четвърто място. Никушор Дан е между 17 и 18 процента. Но това е предизборна кампания, която едва започва (...) Разстоянието между Крин Антонеску и мен би било много по-малко - 2-4 процента, ако Елена Ласкони не се кандидатира, но пак Крин Антонеску би бил втори", обясни столичният кмет, който спечели втори мандат на местните избори през юни миналата година.
Той каза, че проучването разглежда много малко сценарии, като във всички тях присъства Калин Джорджеску, и че то взема предвид думите на лидера на крайнодесния Алианс за обединение на румънците (АУР) - втората по големина партия в парламента, Джордже Симион, че ако Джорджеску се кандидатира, той самият няма да бъде сред претендентите за поста.
Също така в анкетата не е включен и премиерът и лидер на социалдемократите Марчел Чолаку, който се класира на трето място на състоялия се на 24 ноември първи кръг на президентските избори. Чолаку отсъства в проучването, тъй като е взет предвид вариантът, при който управляващата коалиция ще се яви на изборите с общ кандидат - Крин Антонеску, обясни Никушор Дан. 
На 6 декември Конституционният съд на Румъния взе безпрецедентното решение да анулира резултатите от първия тур на президентските избори, който бе спечелен изненадващо от почти неизвестния към онзи момент независим кандидат Калин Джорджеску след масирано промотиране в ТикТок при декларирани „нулеви разходи“ за предизборна кампания. Все още не е определена дата за новите избори, които се очаква да се състоят през пролетта. 
/СУ/

Title Даниела Морийо-Уолън вече тренира с баскетболния Монтана 2003;;;10499325/9999.jpg?l=1000: 
Последното попълнение на Монтана 2003 Даниела Морийо-Уолън вече тренира с отбора, съобщиха от клуба от Монтана на официалния си профил в социалната мрежа Фейсбук.
Морийо-Уолтън ще замина със съотборичките си за Задар тази вечер и се очаква да дебютира за Монтана 2003 в предстоящия двубой от Адриатическата лига.
На 11 януари българския тим ще гостува на хърватския Задар Плюс, а три дни по-късно за Монтана 2003 предстои и домакинство срещу Рилски спортист в първи мач от втората фаза на първенството на България по баскетбол за жени.
/КМ/

Title Нов вид бегония е открит в Южен Китай;;;10499026/leaves-7384661_1280.jpg?l=1000: 
Китайски изследователи откриха нов вид бегония в Южен Китай, в автономния район Гуанси Чжуан, съобщава Тропическата ботаническа градина в Сишуанбана към Китайската академия на науките, цитирана от Синхуа.
Новият вид бегония е открит във варовикова планина по време на теренно проучване край град Пинсян през 2020 г., след което е пренесен и култивиран в Тропическата ботаническа градина в Сишуанбана.
След обстойно изследване и сравнение с известни видове учените потвърждават, че са открили нов вид. Те го кръщават Begonia pingxiangensis, по името на град Пинсян, край който е открит.
Според проучването, листата и цветовете на Begonia pingxiangensis имат сходни черти с тези на Begonia daxinensis. Въпреки това тя може да се различи по формата на листните си дръжки, размера и цвета на цветовете.
Новооткритата бегония расте на скалисти терени в планината на надморска височина 320 метра. Изследователите оценяват природозащитния статус на новия вид като „застрашен“ въз основа на категориите и критериите на Червения списък на Международния съюз за опазване на природата (IUCN).
Те подчертават необходимостта от по-нататъшни изследвания за определяне на разпространението и размера на популацията на Begonia pingxiangensis, пише Синхуа.
/ХК/

Title Дани Олмо беше включен в състава на Барселона за турнира за Суперкупата на Испания, въпреки че все още има проблеми с картотеката;;;8928140/46f6de9bd0c24bb78f04c3838755ee8e--0--f51c332b011749a6b99789a0029dd3b9.jpg?l=1000: 
Дани Олмо беше включен в състава на Барселона за турнира за Суперкупата на Испания, въпреки че продължава да има проблеми с картотеката му.
Олмо се присъедини към "каталунците" от РБ Лайпциг през август за 60 милиона евро, но Барселона успя да го регистрира само за началния етап на сезона поради трудности при спазването на ограниченията за заплатите на Ла Лига. Клубът имаше последна оферта за регистриране на 26-годишния полузащитник и на Пау Виктор, която беше отхвърлена от Ла Лига и от Испанската футболна федерация (RFEF) в събота, и двамата отсъстваха при победата с 4:0 за Купата на Краля срещу Барбастро.
Все пак Олмо и Виктор бяха включени в отбора на Барселона за полуфиналната среща срещу Атлетик Билбао в сряда. Суперкупата се провежда в Саудитска Арабия, където защитаващият титлата си Реал Мадрид ще спори в другия полуфинал срещу Майорка за място на финала, който е в неделя.
Последният триумф на Барса за Суперкупата дойде през 2023 година, но след хеттрик на Винисиус Жуниор те загубиха с 1:4 от Реал на миналогодишния финал.
След съботната победа за Купата на Испания "каталунците" сложиха край на поредните поражения в Ла Лига и са трети в класирането, на пет точки зад лидера Реал.
Полузащитникът Педри вярва, че евентуален триумф за Суперкупата може да даде на отбора "увереност" за остатъка от сезона.
"Добре ще бъде, ако спечелим Суперкупата. Мисля, че това е купа, която може да даде увереност на отбора, което е много добре в средата на сезона и е ключово за предстоящите мачове. Атлетик Билбао имат страхотен отбор, имат отлични играчи и ще бъде труден мач. Вярно е, че вече ги победихме този сезон и искаме да го направим отново, но ще бъде доста различно от това, което беше преди", каза Педри за сайта на Барселона.
/ИК/

Title Канадският премиер Джъстин Трюдо обяви, че ще се оттегли от лидерския пост на Либералната партия след избирането на негов приемник;;;10499155/f02638e2ef9f4a9f88c479afb8440ed3--0--9b5fbebedc1945e3b169db4276bc421e.jpg?l=1000: 
Канадският премиер Джъстин Трюдо обяви, че възнамерява да се оттегли от лидерския пост на Либералната партия на Канада (ЛПК), която оглавява от 2013 г., но че няма да подава оставка, докато не бъде избран негов приемник, предаде Ройтерс. 
Трюдо е подложен на силен натиск от депутатите от ЛПК, които настояват той да се оттегли на фона на слабото представяне на партията в последните проучвания на общественото мнение. Анкетите сочат, че ЛПК я очаква провал на следващите парламентарни избори. Канадският премиер заяви на пресконференция, че парламентът няма да заседава до март. 
Зимната ваканция на депутатите приключва на 27 януари. Опозиционните партии се заканиха да свалят правителството на Трюдо възможно най-скоро, вероятно още в края на март. Но ако законодателният орган не възобнови работата си преди 24 март, опозицията ще може да внесе искане за вот на недоверие най-рано през май. 
Освен това Трюдо все още ще заема премиерския пост на 20 януари, когато избраният президент на САЩ Доналд Тръмп ще встъпи в длъжност. Тръмп заплаши да наложи мита, които ще имат тежко отражение върху икономиката на Канада.
Трюдо, който в момента е на 53 г., встъпи в длъжност като премиер през ноември 2015 г. и впоследствие бе преизбиран два пъти. По този начин Трюдо стана най-дълго управлявалият министър-председател на Канада. Популярността му обаче започна да спада преди две години заради общественото недоволство от високите цени и недостига на жилища и рейтингът му така и не се възстанови до предишните си равнища.
Данните от социологическите проучвания сочат, че либералите ще претърпят тежко поражение от консерваторите на парламентарните избори, които трябва да се произведат до края на октомври.
 
/ДИ/

Title Манолова: Настояваме депутатите да приемат закона ни за забрана на едностранните увеличения на цените на телекомите;;;10499333/9d62765c-4375-7486-2360-764054ed5807.jpg?l=1000: 
Изправи се.БГ настояват и за приемане на законопроекта им за облагане на свръхпечалбите
 
“Следновогодишна сурвачка! Честито!
След Йеттел и Виваком вдига месечните абонаментни такси на различните услуги: с 1 лев за домашни телефони и телевизия, с 2 лв. за мобилни и интернет услуги.
Тъй като инфлацията по прогнозни данни ще бъде 1,9% и мобилните оператори няма да могат да ползват това оправдание, са си измислили - необезпокоявани от никоя контролна институция, ново едностранно увеличение, без никакво оправдание (в съобщението на Виваком и на сайта им не е посочено основание за повишението).
Настояваме депутатите да внесат и да приемат закона на Изправи се.БГ за забрана на едностранните увеличения на цените на мобилните оператори.”
За това призова Мая Манолова, председател на гражданската платформа Изправи се.БГ, в социалните мрежи. По думите ѝ телекомите нямат право едностранно да повишават цените, независимо от уговорката, че  потребителите могат да се откажат. Тя предупреждава, че дори и така отказът рядко би бил без неустойки, тъй като в общите условия на телекомите продължават да стоят условията за изплащане на неустойки за направени отстъпки от основните цени по договорите.
Решението, което бившият омбудсман посочи, е:
„Съд. Колективните искове, които заведохме (от гражданската платформа Изправи се.БГ) и срещу трите телекома обжалват всички неравноправни клаузи в договорите на мобилните оператори, но заради шиканиране от корпорациите, ще приключат след поне година.“
Или другото решение, според нея, е промени в закона, които да забранят на мобилните оператори едностранно да повишават цените по действащи договори. От гражданската платформа заявяват, че са подготвили такъв законопроект и са го предоставили на парламентарната група на БСП – Обединена левица още в началото на декември 2024 г. и призовават за незабавното му приемане.
“Заради бездействието на контролните институции и безхаберието на депутатите монополистите издевателстват над хората. Спрете произвола на мобилните оператори!” - призова Манолова народните представители.
Припомняме, че на годишна база оборотът на всеки един от телекомите е над 1 млрд. лв. Всеки от тях има по над 1 млн. абонати и увеличение в размер на 2 лв. за всяка услуга им носи десетки милиони чиста печалба - без разходи за подобряване на услугите и иновации.
Затова от гражданската платформа Изправи се.БГ настояват депутатите да приемат и законопроекта им за облагане на свръхпечалбите на мобилните оператори, банките, фармацевтичните производители, застрахователните компании, търговските вериги и оръжейните търговци.
/ВМ/

Title Европейските борси закриха с повишения след ръст на технологичните акции;;;2112022/DSCF5365.JPG?l=1000: 
Европейските фондови борси закриха днешната си търговска сесия с ръст на индексите след повишения в цените на технологичните акции, съобщава Си Ен Би Си. В края на сесията те обаче спаднаха от достигнатите по-рано през деня висоти, след като информацията на в. "Вашингтон пост" за по-мек подход по отношение на митническите тарифи от страна на бъдещата администрация на Доналд Тръмп беше опровергана.
Индексът FTSE 100 на Лондонската фондова борса добави 25,68 пункта или 0,31 на сто до 8102,72 пункта.
Във Франкфурт DAX се покачи с 303,90 пункта или 1,53 на сто до 20 209,98 пункта.
Парижкият CAC 40 наддаде 163,47 пункта или 2,24 на сто до 7445,69 пункта.
Общоевропейският Stoxx 600 регистрира растеж от 0,94 на сто, като автомобилният сектор загуби импулс в края на търговията и успя да наддаде "само" с 3 на сто, след като по-рано през деня се беше повишил с 5 на сто. Сред "отличниците" бяха книжата на германската "Даймлер трък" (Daimler Truck) и мултинационалната "Стелантис" (Stellantis), поскъпнали с 4,5 на сто.
Сериозен растеж регистрираха акциите на нидерландските компании от сектора на производството на полупроводници. Книжата на Ей Ес Ем Ел (ASML) наддадоха 8,7 на сто, акциите на "Ей Ес Ем интернешънъл" (ASM International) - с 6,2 на сто, а на "Би Е семикандъктър индъстрис" (BE Semiconductor Industries) - с 5,4 на сто.
/СС/

Title Руски дрон уби човек и рани деветима в автобус в украинската Херсонска област;;;10319136/b0675153eb674e788ada39c5475f9c97--0--66e2987023854f429448ed9ce859abc3.jpg?l=1000: 
Руски дрон атакува цивилен автобус в град Херсон в южната част на Украйна и уби най-малко един човек, предаде Ройтерс, като се позова на областния управител. Девет души са били ранени, добави управителят.
На кадри от видео, споделено от областния управител в „Телеграм“, се вижда автобус с изпочупени стъкла и локви кръв по пода. Канцеларията на местната прокуратура каза, че 49-годишен мъж е бил убит.
Цивилните в Херсонска област, която е частично окупирана от руските сили, постоянно стават мишена на руски атаки с дронове, посочва Ройтерс. Местните власти съобщават за жертви при подобни атаки почти ежедневно.
Русия отрича умишлено да взема на прицел цивилни, но от началото на пълномащабната руска инвазия в Украйна през февруари 2022 г. убитите и ранените сред тях са хиляди.
/ВС/

Title Министър Малинов: Ще осигурим плавен преход във въглищните региони;;;10499281/me.jpg?l=1000: 
Работни групи с представители на КНСБ, КТ „Подкрепа“, Министерството на енергетиката и държавните дружества започват активни обсъждания на законопроекти за социална защита на работещите в сектора, засегнати от преструктурирането
„Двата законопроекта – за зелен преход на въглищни региони и за т.нар. ранно пенсиониране на заетите в сектора – отразяват нашата визия за подкрепата, която трябва да получи въглищната енергетика в страната. Те ще осигурят възможност за социално спокойствие на заетите в сектора и едновременно с това – добра заетост и плавен преход на засегнатите региони.“ Това каза министърът на енергетиката Владимир Малинов по време на съвместно заседание на Браншовия съвет за тристранно сътрудничество по въгледобив, енергоресурси и минно строителство и Отрасловия съвет за тристранно сътрудничество „Енергетика“, проведено в Министерството на енергетиката в понеделник, 6 януари 2025 г. По думите на министър Малинов в настоящия регулаторен период електроенергийният микс на страната не може да бъде постигнат без участието на термичните централи. Затова Министерството на енергетиката разглежда варианти за подкрепа на тези мощности, които следва да отговарят на правилата за държавните помощи. 
Да бъде създадено еднолично държавно дружество за възстановяване и укрепване на нарушени от минната дейност терени във въгледобивните региони, предлага Министерството на енергетиката със специален законопроект. Дружеството ще се финансира по инвестиция „Зелен преход на въглищните региони“ от Националния план за възстановяване и устойчивост, програми и фондове на ЕС и международни организации, държавния бюджет и други.  
С друг законопроект Министерството на енергетиката предлага работещите в минния и енергийния сектори, които наближават пенсионна възраст, да имат право на платен отпуск до пет години. Предвижда се през този период те да получават 80% от брутното си трудово възнаграждение и 100% от социалните си осигуровки. 
Работни групи с участието на представители на КНСБ, КТ „Подкрепа“, Министерството на енергетиката и енергийните дружества ще обсъждат и прецизират предлаганите текстове през идните седмици, се договориха участниците в двата отраслови съвета. Целта е  законопроектите с предвидените механизми за закрила да бъдат внесени в Народното събрание в най-кратки срокове, така че средствата, необходими за реализация на мерките да бъдат осигурени. 
/ВМ/

Title АА: Турция няма да позволи ПКК да бъде укрепена под претекст, че се бори с Даеш/Ислямска държава, каза външният министър Хакан Фидан;;;undefined: 
Няма да бъде позволено укрепването на терористичната групировка ПКК под претекста, че се бори с Даеш/Ислямска държава, за да служи на други цели, каза днес турският външен министър Хакан Фидан, предупреждавайки западния свят да не подкрепя сепаратистката терористична организация. Това предаде Анадолската агенция (АА) за БТА съгласно споразумението за обмен на информация между двете агенции.
Империята на насилието на терористичната ПКК над кюрдския народ е на ръба да се срине, каза Фидан на съвместна пресконференция в Анкара с йорданския му колега Айман Сафади.
Фидан призова терористичната група ПКК/СЗН (сирийските кюрдски Сили за защита на народа – бел. ред.) да свали оръжие в Сирия „възможно най-скоро“. Новото ръководство на Сирия призовава различни въоръжени групи в страната да свалят оръжие или да се присъединят към въоръжените сили на страната.
В продължилата 40 години терористична кампания срещу Турция ПКК, обявена за терористична организация от Турция, САЩ и ЕС, е отговорна за смъртта на над 40 000 души, включително жени, деца, бебета и възрастни хора. СЗН е сирийският клон на ПКК.
Турски официални представители отдавна осъждат подкрепата на САЩ за терористичната ПКК/СЗН под претекст, че се борят с Даеш/ИДИЛ, заявявайки, че използването на една терористична група за борба с друга няма смисъл.
Заявявайки, че на срещата са обсъдени всички ключови регионални събития, със Сирия на преден план, Фидан каза, че Турция и Йордания са потвърдили решимостта си да координират оказването на помощ на Сирия.
Той каза, че по време на срещата е подчертано важността на трайната стабилност в Сирия, като добави, че е от решаващо значение е да се „подкрепи новата администрация на международно и регионално ниво“ и да се съобщят необходимите възгледи на Дамаск относно осигуряването на основни услуги и стабилност.
Фидан подчерта, че има консенсус за „пълна солидарност със сирийския народ и новото правителство", и добави, че двамата с йорданския му колега също така са обсъдили възстановяването на Сирия, нейното развитие и намирането на решения на основните й проблеми.
Той подчерта, че след падането на режима на Асад в Сирия е имало много тясна координация с Йордания и със служители на Сафади и е поддържана комуникация с други регионални партньори, както и с партньори в Европа и САЩ.
Подчертавайки, че на срещата са обсъдени и възможни стъпки срещу терористичната групировка Даеш/ИДИЛ, която все още упражнява влияние в Сирия и региона, Фидан предупреди, че тя може да се опита да се възползва от новата среда в Сирия.
Двамата външни министри са обсъдили и съвместни стъпки, които могат да бъдат предприети за противодействие на това както тактически, така и стратегически.
Фидан също каза, че има договореност други партньори, особено Ирак, да се присъединят към обсъждането за справяне със същите тези проблеми.
Фидан каза, че с йорданския му колега са обсъдили и събитията в Ирак, който граничи както с Турция, така и с Йордания.
Терористичната групировка Даеш/ИДИЛ е „отрова“ за мюсюлманските общности, предупреди още той.
„Организации като Даеш/ИДИЛ не само корумпират общества и държави, но също така проправят пътя за имперските сили да навлязат в нашите земи, позволявайки на други терористични групи и разузнавателни агенции да проникнат, да намерят почва и да работят в тяхна полза, превръщайки се в крайна сметка в изпълнител, обслужващ интересите на всички“, каза Фидан.
Срещите между министрите от Йордания и Турция спомагат за сближаването на двете нации, особено по време на криза и извънредни събития в региона, каза Фидан.
Ирак и Ливан
Подчертавайки, че са обсъдили и събитията в Ирак, Фидан и Сафади казаха, че двустранните и многостранните отношения с Ирак трябва да се развият.
Фидан каза, че предизвикателствата на временното прекратяване на огъня в Ливан и възможните сценарии в светлината на това също са на масата.
Той също така подчерта значението на Газа и палестинския въпрос, подчертавайки значителната роля и отговорности на Йордания, особено по отношение на джамията Ал-Акса.
Относно продължаващия геноцид от Израел в региона, особено в Газа и Западния бряг, Фидан заяви, че той и Сафади са направили преглед на ситуацията.
Той подчерта интензивните усилия и солидарност, демонстрирани през последните 18 месеца в Контактната група за Газа на международни форуми, като подчерта съвместните усилия, положени с Йордания.
Фидан подчерта силните двустранни отношения с Йордания, като посочи различни области на сътрудничество – от отбранителната индустрия до търговията.
Той отбеляза, че появата на нови възможности, особено с алтернативни търговски пътища, потенциално набиращи скорост в новия сирийски контекст, може да доведат до значителни икономически перспективи.
Фидан благодари на Сафади за приноса на Йордания за двустранните връзки и регионалното развитие.
От своя страна, Сафади каза, че всичко, което заплашва сигурността на Турция, застрашава и сигурността на региона.
Йордания осъществява координация с Турция, за да помогне за укрепване на сигурността и стабилността в региона в светлината на „предизвикателствата, пред които сме изправени", добави той.
Сафади подчерта значението на засилването на сътрудничеството и координацията между двете страни за справяне с регионалните предизвикателства, включително възстановяването на Сирия и стабилността в Близкия изток.
„Несправедливи и неприемливи“ израелски атаки срещу палестинци
Междувременно Сафади благодари на турския си колега за плодотворните разговори, които той определи като изчерпателни и конструктивни.
Подчертавайки общите цели на Йордания и Турция, той заяви: „Нашият основен фокус е да възстановим Сирия, да възстановим нейната независимост и да гарантираме, че тя ще възвърне своя суверенитет и стабилност.“
„Сирийският народ е преживял дълги години на хаос, война и изпитания и е наложително да се задоволят основните му нужди и да му се даде възможност да живее в стабилност в родината си“, добави той.
По палестинския въпрос Сафади повтори непоколебимата подкрепа на Йордания за правото на палестинския народ да създаде независима държава въз основа на границите от 1967 г. със столица Източен Йерусалим.
Той осъди продължаващите нарушения и атаки на Израел срещу палестинци, определяйки ги като „несправедливи и неприемливи".
Той призова за засилване на усилията за спиране на насилието и гарантиране на спазването на международното право, включително защитата на светите места в Йерусалим под покровителството на Йордания, споразумение отпреди повече от 100 години.
Сафади също обърна внимание на опасенията за регионалната сигурност, като изрази силното противопоставяне на Йордания на всяко посегателство спрямо териториалната цялост на Сирия, включително израелските атаки.
Сафади отбеляза общото виждане с Турция за борбата с тероризма, особено заплахата от страна на групи като терористичната ПКК.
„Йордания подкрепя законните опасения на Турция за сигурността и нейната борба срещу тероризма. ПКК не представлява кюрдския народ в Сирия и ние вярваме в правото на всички сирийци, включително кюрдите, да живеят равнопоставено и мирно в родината си“, каза той.
(Това е новина от деня в Турция, избрана от Анадолската агенция (АА) за публикуване от БТА съгласно споразумението за обмен на информация и професионално сътрудничество, което предвижда всеки ден националните информационни агенции на България и Турция да си разменят директно избрана от другата агенция новина на деня от съответната страна, а другата агенция да я публикува на своя интернет сайт с изрично посочване и цитиране на партньора й като източник.)
/ЕЩ/

Title Втородивизионният Добруджа (Добрич) започна зимната си подготовка с пет нови попълнения, последното е Георги Каракашев;;;10499226/%D0%94%D0%BE%D0%B1%D1%80%D1%83%D0%B4%D0%B6%D0%B0_534407333959.jpg?l=1000: 
Намиращият се на 2-о място във Втора лига отбор на Добруджа 1919 (Добрич) започна зимната си подготовка с пет нови попълнения, като последното представено днес е Георги Каракашев. Снажният полузащитник за последно носеше екипа на Локомотив (Пловдив), а преди това е бил футболист на Хебър (Пазарджик) и на родния си Пирин (Разлог).
Преди това "жълто-зелените" взеха в редиците си крилото Октай Хамдиев, халфът Джанер Садетинов, за последно носил екипа на младежкия отбор на Перуджа, както и Симеон Вешев и вратаря Пламен Пепеляшев. Общата група на тима е от 23 футболисти, но селекцията продължава и не е изключено в следващите дни да пристигнат още качествени футболисти, каза за БТА старши треньорът и главен мениджър на тима Атанас Атанасов-Орела.
Добруджанци се разделиха с Николай Желязков, Джорджио Димитров, Петър Георгиев, Мишаел да Силва и Китан Василев.
Отборът ще бъде в Кранево от 9-и януари на първи лагер, в който ще се наблегне повече на физическата работа. От 19-и януари добруджанци ще пътуват за Анталия, а в турския курорт са планирани три приятелски срещи срещу румънския гранд ЧФР Клуж, срещу Кечкемет (Унгария) и срещу японския Санфрече Хирошима (Япония).
Преди заминаването за Средиземноморието е организирана проверка с Черно море (Варна) на 18-и този месец, а на 8-и февруари е планиран двубой с Лудогорец II.
"Целта пред отбора не се е променяла. Ние ще се борим за влизане в Първа лига, защото просто проектът Добруджа го изисква. Вървим си по пътя и съм доволен, че до момента той е само възходящ", каза още Атанас Атанасов.
Първенството във Втора лига се подновява на 15-и февруари, а добричлии започват с домакинство на Спартак (Плевен). Начело в класирането е Пирин (Благоевград) с 46 точки, пред Добруджа с 45.
/АВ/

Title Театър „София“ започна годината с водосвет и надежда за нов дом;;;undefined: 
This is a modal window.
Beginning of dialog window. Escape will cancel and close the window.
End of dialog window.
Театър „София“ започна годината с водосвет и надежда за нов дом още тази година. „Очаквам, че наесен театърът ще бъде готов. И се надявам чудото да се случи“, каза пред БТА директорът на театъра Ириней Константинов.
„Вече шестнадесет години продължава традицията трупата на театър „София“ да се събира на Богоявление – за ежегодния водосвет, който е част от надеждите и удоволствието да бъдем заедно. Това е повод да си пожелаем успешен сезон и да се докоснем по някакъв начин до днешния празник, който е един от най-големите в църковната история“, добави той.
„В смисъла на днешния празник се надявам да ни върви по вода. Надявам се всичко да върви добре, защото имахме доста тежка есен, но успешна. Изкарахме две премиери, имаме успех сред публиката. Всичко при нас е предпоследно и се обуславя от това, че си нямаме дом, и всичко зависи от това как ще ни приютят, и това се отнася особено за репертоара и за новите пиеси. Ще направим още едно детско представление и още едно за възрастни“, каза още Ириней Константинов.
Водосветът бе отслужен от отец Никола Чочев от софийския храм „Света Неделя“. 
„Не всяко наше дело и предприятие е според нашите човешки сили. Сам ти си казал, Господи, че без тебе не можем да правим нищо. Ти помагаш на всички, които с вяра те призовават. Затова и тези раби, които стоят тук и се молят, на които предстои да започнат отново тази година важно и трудно дело, преди да го започнат, те прибягват към твоята Божествена помощ, за да могат като започнат в свое име и в своя подкрепа да го завършат благополучно, в своя полза и за своя слава. Посочи им, Господи, пътя, по който трябва да вървят. Бъди винаги с тях. Укрепвай ръцете им. Помагай им и отстрани от пътеките им всяко дяволско ухищрение, всяка спънка, и нека успешно да преодолеят всяко затруднение“. Това каза в словото си отец Никола преди да поръси със светена вода всеки един актьорите и служителите на театъра.

Репортер – Даниел Димитров
Оператор – Любен Младенов
Монтаж – Валя Ковачева
9
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Благородна Здравкова сменя Яна Генова на поста заместник-кмет по култура и образование на Столичната община;;;10499050/signal-2025-01-06-172537.jpeg?l=1000: 
Благородна Здравкова сменя Яна Генова на поста заместник-кмет по култура и образование на Столичната община, съобщиха от пресцентъра на Столичната община.
Благородна Здравкова заема позицията заместник-кмет на направление ''Култура, образование, спорт и младежки дейности'' в Столична община от 7 януари. Тя има дългогодишен административен и управленски опит в сферата на културата. От 1995 г. работи изцяло в културния сектор. Има богат опит в координирането на разнородни екипи и в ръководенето на финансови ресурси за отделните събития.
От средата на 2020 г. започва работа в публичната администрация, първоначално като началник отдел „Интеграция, социални дейности и екология“, а от 2021 г. като заместник-кмет с ресор „Образование, култура, спорт“ в район „Слатина“.
“Културата, образованието, спорта и младежките политики са стратегически ресори за този мандат. Те са част от визията ни за превръщане на София в център за творчески индустрии, стимулиране на българските таланти и създаване на възможности за активен и здравословен начин на живот за всички в града. Благодаря на Благородна Здравкова, че става част от екипа и поетия ангажимент за постигането на целите ни. Благодаря на Яна Генова, с която вярвам ще продължим да работим, защото културата е наша обща кауза”, коментира кметът на Столична община Васил Терзиев.
“Благодаря за възможността да вложа енергията, знанията и опита си в развитието на три сектора, които са пряко свързани с дългосрочното бъдеще на София и стимулирането на таланта на града. Програмата за управление на Столична община 2023 - 2027 г. поставя високи, но ключови и задължителни за изпълнение цели, които ще стимулират културните индустрии и изграждането на творчески таланти, ще гарантират постоянен достъп до съвременна култура за всички, ще създадат среда, която да стимулира децата ни към успехи и да бъдат активни, а младите хора да бъдат включени във важните решения за града ни”, коментира Благородна Здравкова, цитирана от пресцентъра на общината.
Досегашният заместник-кмет по култура и образование Яна Генова беше назначена на поста от кмета на София Васил Терзиев в началото на неговия мандат. Справка на сайта на Столичната община показва, че Генова е основател на неправителствената организация „Следваща страница“ и на Къщата за литература и превод в София, съосновател на детската платформа за окуражаване на четенето www.knigovishte.bg, президент на борда на Европейската мрежа на преводаческите центрове RECIT. Има опит като експерт в Програма "Творческа Европа" на Европейския съюз, като съветник в Министерство на културата и член на работни групи, включително по изработването на стратегията "Културата и изкуствата – новата енергия за устойчиво развитие на София" 2023 – 2033 г. 
/ЛРМ/

Title Газовата среща Словакия-Украйна-ЕК, насрочена за утре, се отлага, съобщи Братислава;;;10444990/4f4f60e916c34cb89e16480434be1ee0--0--f0a50fdff3ee4abf8ef9ee5836982592.jpg?l=1000: 
Срещата между представители на Словакия, Украйна и Европейската комисия, посветена на газовите доставки и насрочена за утре, се отлага, тъй като Киев няма да участва, съобщават словашки официални източници, цитирани от Ройтерс. ЕК търси нова дата за срещата, се посочва в съобщение на правителството в Братислава.
Словашкият премиер Роберт Фицо вини Украйна, че вреди на словашката икономика, тъй като отказа да удължи договора за транзит на руски газ през територията си след 1 януари. Той заплашва да спре доставките на електричество за Украйна и да намали помощите за украинските бежанци.
Киев твърди, че прекратеният транзит ще спомогне за ограничаване на приходите на Русия от продажба на газ, които се ползват за продължаване на военната агресия срещу Украйна.
Словакия е договорила доставки на газ по алтернативни маршрути, но Фицо твърди, че краят на транзита на руски газ през Украйна е довел до загуби за Словакия от транзитни такси, а и е принудил страната да купува по-скъп газ от други търговци.
Фицо изчислява загубите на 500 милиона евро и настоява или за подновяване на доставките, или за компенсация.
В отговор украинският президент Володимир Зеленски обвини Фицо, че е открил "втори енергиен фронт" срещу Украйна по заповед на Русия.
/СС/

Title Актрисата Деми Мур е в шок от първата си спечелена награда в кариерата си;;;10496511/3841ecc475f349cf9bc118c540f6b7f4--0--df8418266c5d44de8102ce495b5fdff5.jpg?l=1000: 
Американската актриса Деми Мур спечели първата си награда в кариерата си, продължаваща вече пет десетилетия, като получи „Златен глобус“ за „Веществото“, предаде Ройтерс.
В категорията за най-добра актриса за филм-комедия или мюзикъл бяха номинирани и Ейми Адамс, Синтия Ериво, Карла София Гаскон, Майки Мадисън и Зендая.
„В момента съм в шок“, каза Мур в речта си докато приемаше на наградата. „Занимавам се с това от дълго време, повече от 45 години. Това е първият път в кариерата ми, когато печеля нещо, и се чувствам смирена и много благодарна“.
Мур, която започва актьорската си кариера в началото на 80-те години на миналия век, е известна с филми като „Огън на свети Елм“, „Призрак“, „Неприлично предложение“ и „Стриптийз“.
Видимо изненадана от победата си, тя сподели, че преди 30 години продуцент ѝ е казал, че е „третокласна актриса“. „По онова време смятах, че мога да направя успешни филми, които печелят много пари, но в същото време бях убедена, че няма да бъда приета или наградена“, каза Мур.
„Повярвах в това и то ме разяждаше до момента, в който преди няколко години си помислих, че може би това е краят и че съм направила всичко, което се изискваше от мен“.
Мур, която през 90-те години на миналия век два пъти беше номинирана за „Златен глобус“, каза, че е получила сценария за „Веществото“, когато се е чувствала много зле психически.
„Вселената ми показа, че всъщност това не е краят“, каза тя и добави благодарностите си към сценаристката и режисьор Корали Фаржа и актрисата Маргарет Куали.
Във филма Мур играе застаряваща телевизионна фитнес инструкторка, която се записва на мистериозен медицински режим, създадаващ чрез инжектиране на вещество нейна перфектна млада версия.
/ХК/

Title Тимът на национала Коди Милър-Макинтайър Цървена звезда задържа треньора Янис Сферопулос до 2027 година;;;3033158/de3cc9eb638346d88f7c1782ebdb015b--0--209e70998aeb48799dc42c0403dbb28b.jpg?l=1000: 
Сръбският отбор на баскетболния национал Коди Милър-Макинтайър Цървена звезда ще поднови договора на старши треньора Янис Сферопулос до 2027 година, съобщава изданието Meridian sport.
Ръководството на клуба е доволно от работата на Сферопулос начело на състава, особено в Евролигата, където Цървена звезда заема шесто място с 11 победи и 8 загуби след 19 изиграни двубоя.
В Адриатическата лига грандът от Белград е трети в подреждането с 13 победи и 2 поражения към момента.
През миналия сезон Янис Сферопулос изведе Цървена звезда до три трофея - титлите в Адриатическата лига и сръбското първенство, както и Купа "Радивой Корач".
/КМ/

Title Апелативният съд във Варна потвърди присъдата от 3 години и 4 месеца „лишаване от свобода“ за Жечко Кюркчиев, подсъдим за тежка катастрофа в Шумен;;;undefined: 
Състав на Апелативния съд във Варна потвърди присъдата от 3 години и 4 месеца „лишаване от свобода“ за Жечко Кюркчиев, подсъдим за причинено тежко пътнотранспортно произшествие във вечерните часове на 28 септември 2022 г. на кръгово кръстовище на бул. „Цар Симеон Велики“ в Шумен, при което загина 22-годишната Светомира Станчева, а друга жена бе със средна телесна повреда след катастрофата. Това потвърдиха за БТА от деловодството на наказателното отделение на съда, потърсени за коментар след като една от страните по делото изпрати на служебната поща на БТА в Шумен постановеното на 23 декември 2024 г. решение на съдебната институция. 
От деловодството на наказателното отделение на съда уточниха, че решението все още не може да бъде открито на сайта им, защото присъдата все още не е обжалвана пред Върховния касационен съд (ВКС) в 15-дневен срок, според постановеното решение. 
Върховният касационен съд върна за ново разглеждане на Апелативен съд – Варна делото срещу Жечко Кюркчиев, подсъдим за катастрофата в кръгово кръстовище в Шумен през 2022 г. Съдът в Шумен осъди Кюркчиев на 3 години и 4 месеца затвор и го лиши от право да управлява МПС за 5 години и 4 месеца, след като мъжът призна вината си пред съда. Втората инстанция намали присъдата и постанови 3 години условно с 5 години изпитателен срок. Присъдата бе потвърдена в останалата ѝ част, като информира БТА на 11 юли м.г. 
Както информира БТА през декември 2023 г. Апелативната прокуратура във Варна подготви протест  до ВКС с искане за по-тежко наказание за 19-годишния Жечко Кюркчиев от Шумен, който причини тежкото пътнотранспортно произшествие във вечерните часове на 28 септември 2022 г. на кръгово кръстовище на бул. „Цар Симеон Велики“ в града, съобщиха тогава от пресцентъра на съдебната институция и отбелязаха, че прокурорът по делото от Апелативната прокуратура във Варна е категоричен, че именно заради високата скорост, с която е предизвикано пътното произшествие, наказанието на виновния трябва да бъде ефективно, като протестът ще бъде внесен във ВКС в законоустановения срок от 15 дни. След обжалване на решението на първоинстанционния Шуменски окръжен съд, Апелативният съд във Варна намали присъдата на Кюркчиев от 3,4 години „лишаване от свобода“, като постанови 19-годишният мъж да търпи наказание „лишаване от свобода“ за срок от три години, като отложи изтърпяването му с пет години изпитателен срок, съобщиха още от пресцентъра на Апелативната прокуратура във Варна.  
Десетки шуменци протестираха за пореден път и на 7 декември 2023 година, за причинената катастрофа, включително срещу постановената от Варненския апелативен съд условна присъда за Жечко Кюркчиев. Адвокат Борислав Борисов, представляващ конституираните като частни обвинители роднини на Светомира Станчева и бащата на загиналото момиче Анатоли Накев и тогава казаха за БТА, че ще обжалват решението.
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Германската търговска верига "Алди" с рекордни предколедни продажби във Великобритания;;;5128036/a0444a7d3f674e82b8d3df2bff5a029a--0--adae1ada8a194cfb962647c507e4ff09.jpg?l=1000: 
Германската нискобюджетна верига супермаркети "Алди" (Aldi) се похвали с рекордни продажби във Великобритания през периода преди Коледа, предаде ДПА, позовавайки се на Пи Ей медия.
Продажбите на "Алди" са скочили с 3,4 на сто през дните до 24 декември 2024 г. и са достигнали до рекордните над 1,6 млрд. британски лири. Компанията посочва, че за нея това е била "най-добрата Коледа в историята", посочва ДПА.
Британските клиенти на "Алди" са се ориентирали към сравнително по-скъпи стоки през празничния сезон, посочва компанията. Нейните супермаркети са четвъртата по големина търговска верига във Великобритания.
Германската търговска верига "Лидл" (Lidl), която е сред основните конкуренти на "Алди", съобщи предни дни, че през четирите седмици до 24 декември 2024 г. продажбите й във Великобритания са се увеличили със 7 на сто. Стойността им през този период е надхвърлила 1 млрд. британски лири.
/СС/

Title Берлин призова за прагматизъм към прехода в Сирия, след като сирийският лидер не се ръкува с Аналена Бербок;;;10485401/54f3163245ac4a3ebd048817102dc914--0--8a1498a8d6e94b0392f7a61a808de700.jpg?l=1000: 
Германското правителство се обяви за прагматичен подход към прехода в Сирия, след като новият лидер в Дамаск в петък отказа да се ръкува с германската външна министърка Аналена Бербок, предаде Франс прес.  
Снимки на Ахмед аш Шараа, който приветства Бербок без физически допир с нея, обиколиха социалните мрежи.
Както е обичайно сред по-консервативните мюсюлмани, ислямисткият лидер я поздрави като постави ръка на гърдите си, след като се ръкува с френския външен министър Жан-Ноел Баро с върха на пръстите си.
Този жест предизвика широк отзвук на фона на посещението на Бербок в Дамаск, една от целите на което беше да настоява за защита правата на жените.
„Това показва, с кого си имаме работа в момента“, каза говорителят на германското Външно министерство Кристиан Вагнер в отговор на въпрос на редовната си пресконференция днес. „Не можем да разговаряме на световната сцена само с хора, чиито ценности и гледна точка споделяме“, добави той.
Докато „сега възникват много въпроси за посоката“, която ще поеме Дамаск, е в интерес на Германия и Европа да „подпомогнат процеса на преход“ и „(трябва) ясно да изразим своите очаквания“, допълни Вагнер.
Аналена Бербок даде кратко обяснение за ситуацията пред журналисти в петък, като каза: „Веднага след като пристигнах, осъзнах, че няма да има обичайно ръкостискане“.
Според списание „Шпигел“ двамата външни министри са били предупредени за това от от сирийските си събеседници преди посещението, но не са одобрили този протокол. Седмичникът добавя, че в крайна сметка Аш Шараа е протегнал ръка само към френския министър, но ръкостискането е било с „върха на пръстите му“.
Баро вчера отбеляза по този въпрос, че е „предпочитал“ новият сирийски лидер да се ръкува с германската министърка, но това „не е било целта“ на посещението.
Визитата в Дамаск на двамата външни министри бе първото посещение на това равнище от представители на големи западни сили, след свалянето на режима на Башар Асад на 8 декември и бягството му в Русия.
/ВС/

Title В загребските училища всичко е готово за началото на втория срок; охранители са назначени за всички 142 училищни сгради;;;10435850/229fb3f4eb8943ddb3c8f382378aeb94--0--58aaf4aeb7f943a78170c9d6705628e8.jpg?l=1000: 
В училищата в Загреб всичко е готово за утрешното начало на втория учебен срок, каза заместник-кметът на хърватската столица Лука Корлает, цитиран от регионалната телевизия „Ен1“. Корлает посочи, че са приложени всички протоколи за безопасност след трагедията, която се случи в последния ден на първия срок в основно училище „Пречко“.
„Всички протоколи за сигурност са спазени, персонал по сигурността е разположен във всички 142 учебни съоръжения и вратите ще бъдат заключвани, както беше договорено“, каза Корлает.
Той добави, че няма да има струпвания при влизане на учениците в училищата заради охраната.
„Охранителят ще стои настрана, ще наблюдава и контролира, но пропускателният режим ще бъде същият както досега“, поясни той.
Корлает предаде на медиите молбата на родителите и учителите от ОУ „Пречко“ за известна дискретност през утрешния ден.
След трагедията, която се случи в загребското основно училище в последния ден от първия срок, когато 19-годишен младеж нахлу в училището и уби ученик с нож, ранявайки един учител и още шест ученици, Министерството на науката, образованието и младежта прие през ваканцията Протокол за контрол на влизането и излизането от училищните институции с цел осигуряване на по-голяма безопасност в основните и средните училища и ученическите общежития, защита на учениците и всички работещи в училищните институции и превенция на възможни ситуации с повишен риск.
Съгласно протокола входната врата на училищните заведения, както и всички останали входове или изходи, трябва да бъдат заключени през цялото работно време, с осигурени евакуационни изходи, освен при специални обстоятелства, одобрени от директора. Вратите се отключват 30 минути преди началото и 15 минути след края на часовете. През малките междучасия учениците нямат право да напускат сградата на училището, а през голямото – двора на училището.
Родителите ще могат да влизат само в уговорен час с предварителна заявка или след покана от училищната институция, за което се уведомява служителят на входа на училищната институция, който е длъжен да ги посрещне и да ги изведе от учебното заведение след срещата със задължение за удостоверяване на самоличността им.
Министерството внесе и промени в Правилника за административно-техническата и спомагателната дейност във връзка с въвеждането на нова длъжност в училищата – оперативен служител или служител по охрана и гражданска защита. Този човек, наред с други неща, ще защитава хората и имуществото от незаконно поведение, пожар, експлозии.
/СУ/

Title Хиляди жители на молдовския сепаратистки регион Приднестровие остават без отопление и газ;;;5522696/3108bfb0db284312805a1cf137ac63a1--1--64275ae1fcf54bc19fb4427a936a8a17.jpg?l=1000: 
Повече от 51 000 домакинства са останали без газ, а 1500 жилищни сгради не се отопляват в молдовската сепаратистка област Приднестровие, след като Украйна отказа да поднови договора си с Москва за транзит на руски газ и на 1 януари доставките бяха спрени, предаде Ройтерс. 
Молдовският сепаратистки район с преобладаващо рускоезично население граничи с Украйна и десетилетия наред получаваше руски газ. Сепаратистките власти използваха газа за производство на електроенергия, дял от която продаваха на останалата част на Молдова. По този начин се осигуряваше около 80% от електроенергията на Модлова. 
Приднестровското правителство заяви в "Телеграм", че от тази сутрин доставките на газ са били прекъснати в 122 населени места. Към някои апартаменти се подават само малки количества газ за готвене. Властите разпоредиха училищата да останат затворени след края на зимната ваканция, след като най-малко 131 училища и 147 детски градини останаха без отопление.
"Нито един човек в Приднестровието не носи вина за тази ситуация. Всичко това е предизвикано от външен фактор", заяви в телевизионно обръщение председателят на администрацията на региона Вадим Красноселски.
Газът, доставян през Украйна, бе основното средство, с което Русия подкрепяше сепаратисткия. Приднестровието се отцепи от Молдова след кратка война през 1992 г. В сепаратисткия район все още са разположени 1500 руски военнослужещи.
Молдова се управлява от прозападно правителство, което се стреми да присъедини страната към ЕС и НАТО. Освен това молдовското правителство обвинява Москва, че се опитва да подкопае независимостта на страната и че с тази цел манипулира сепаратистите. 
Русия отрича тези обвинения. 
Откакто транзитът на руски газ спря с настъпването на 2025 г., Молдова задоволява енергийните си нужди чрез внос. Около 60% от необходимата ѝ енергия идва от съседна Румъния.
Молдовското правителство каза, че е предложило на сепаратистите да им помогне и да им достави газ. Красноселски обаче нарече съобщенията за подобно предложение "лъжи" и заяви, че целта на Молдова е "задушаване" на Приднестровието. "Не е имало предложения за помощ от Молдова или други държави", каза той и призова жителите да използват дърва за огрев.
Молдовското правителство обвини за енергийната криза руския гигант "Газпром". Твърди се, че компанията  е отказала да достави договорен с Молдова газ през алтернативни маршрути. 
"Газпром" заяви, че ще спре износа за Молдова на 1 януари заради неплатени молдовски дългове, които според Москва възлизат на 709 млн. долара. Молдова оспорва този факт и определя сумата на 8,6 млн. долара.
/ДИ/

Title В Перник започва специализирана полицейска операция на територията на квартал „Изток“, съобщи МВР;;;1365179/20230426_111046.jpg?l=1000: 
В Перник започва специализирана полицейска операция на територията на квартал „Изток“, съобщи говорителят на Областната дирекция (ОД) на МВР в Перник Венцислав Алексов. По нареждане на директора на пернишката полиция- старши комисар Милчо Милчов, ще се извършват проверки за спазване на обществения ред от непълнолетни лица. Причината е заради зачестилите сигнали за деца, които нарушават обществения ред на територията на магазин "Фантастико" в града.
Последният сигнал е от края на миналата седмица, уточни Алексов. Няколко деца са хвърляли по автобус снежни топки и ледени късове в района на хипермаркета. Тогава е възникнал конфликт между тях и пътниците в превозното средство. Пътниците са слезли от автобуса и са потърсили отговорност от децата, каза още говорителят на ОД на МВР в Перник.
Децата твърдят, че две от тях са били ударени по време на спречкването, уточни Алексов.
Служители на Второ районно управление са установили всички, които са пътували в автобуса, в посока столицата. Трима от тях са били задържани, за да се изясни тяхното съпричастие към инцидента.
Всички деца, които са присъствали на конкретната случка, също са установени, извикани са и техните родители. Започната е преписка във Второ районно управление относно връзката с този инцидент и многократните сигнали, които са били подавани дни преди това за група деца, които нарушават обществения ред в магазин "Фантастико", каза още Венцислав Алексов.
Говорителят на полицията в Перник съобщи, че са били подавани многократни сигнали от охраната на веригата хипермакети, че непълнолетни нарушават обществения ред. Служители на Второ районно управление в квартал „Изток“ са установили, които са те, родителите са били уведомени, с тях е работено и в Детска педагогическа стая.
Групата е от осем момчета на възраст от 14 до 18 години. Родителите и училищните ръководства са уведомени, с децата работят психолози.
/ТТ/

Title Левски ще проведе открита тренировка във вторник преди заминаването на тима на лагер в Турция;;;10488042/1000092496.jpg?l=1000: 
Новият старши треньор на Левски Хулио Веласкес ще проведе първата си тренировка начело на тима във вторник, съобщиха "сините".
Заниманието ще бъде от 14:30 часа на "Герена" и ще бъде изцяло открито за фенове и медии.
След тренировката представителният отбор на Левски ще отпътува за зимния си подготвителен лагер в Белек, Турция. Това ще стане отново утре от 18:45 часа с редовен полет за Анталия. Тимът ще бъде на Терминал 2 на Аерогара София в 16:45 часа.
/ГК/

Title Повече от 40 000 души са посетили Природонаучния музей в троянското село Черни Осъм през изминалата година;;;10484729/20250103_112210.jpg?l=1000: 
Посетителите на Природонаучния музей в троянското село Черни Осъм през изминалата година са 40 710, каза за БТА Йорданка Якимова от културна институция. Ръстът в посещаемостта спрямо 2023 г., когато посетителите са били 37 866, е 7,51 процента.
„Музеят уверено върви към своите цели да привлича все повече посетители и да реализира по-големи приходи от туристи, посетители и публики, което ще постави нов стандарт за успех в сектора. Данните, събрани през годината потвърждават, че 2024 година е най-успешната в последните 30 години“, посочи Якимова.
Учениците и студентите, посетили музея са 12 355, като груповите посещения са 7 041, а индивидуалните – 5 314. Пенсионерите, решили да разгледат колекциите на музея през миналата година са 4 102, възрастните -17 168, а чужденците – 142 души.
Голяма е и групата на посетителите, на които не се взима такса за разглеждане на музея –  6 943. В нея влизат жители на селото, в което се намира музеят, хора с увреждания и техните придружители, деца под седем години, колеги от други музейни институции и официални гости на общината. Посещението в музея всяка последна сряда от месеца също е безплатно, уточни Якимова.
Тя разказа, че отчетените посещения превръщат Природонаучния музей във втори по посещаемост туристически обект в общината, след Троянския манастир.
Увеличеният брой на посетителите отразява и по-голямото доверие в качеството и разнообразието на музейния продукт и предлаганите услуги, смята Якимова.
/ХК/

Title Богоявленски водосвет беше отслужен в столичния плувен басейн "Спартак";;;10499103/DSC4452-1536x1024.jpg?l=1000: 
На днешния празник кръщение Господне - Богоявление, в столичния плувен басейн "Спартак" беше отслужен Богоявленски велик водосвет, съобщиха от Софийската митрополия.
Празничното чинопоследование, предстоявано от Негово Преосвещенство Браницкия епископ Пахомий, първи викарий на Софийския митрополит, бе извършено за най-малките членове на Православната ни църква, които влязоха в закрития, топъл басейн във водна надпревара.
Празникът се организира за шеста поредна година в Софийската епархия, като домакин за трета поредна година е столичният плувен басейн "Спартак", ръководен от Петър Стойчев (шампион по плуване в ледени води на дълга дистанция) и със съдействието на Велина Андонова, сътрудник при столичния храм "Рождество Христово" в квартал "Младост".
Деца, разделени на три възрастови групи, участваха в традиционния ритуал за ваденето на кръста и радостно приеха водното предизвикателство. Епископ Пахомий благодари на всички деца, взели участие, като им пожела здраве, радост и успехи в добрите им начинания.
Епископ Пахомий, заедно с архимандрит Йоаким, духовен надзорник на Софийска епархия, и с архимандрит Никодим подариха на всяко дете от името на Софийската митрополия книжка, лакомства и кръстче.
Владиката благодари на ръководството на басейна "Спартак" и изказа специална благодарност на родителите, учителите и на приятелите, подкрепили инициативата.
/ХК/

Title Курсове на българския лев към отделни чуждестранни валути и цена на златото, валидни за 06.01.2025;;;10431240/MIL_3930.JPG?l=1000: 
/СС/

Title Пунктовете за издаване на безплатни карти за градския транспорт във Варна ще са с удължено работно време до 10 януари;;;10448560/123+%282%29.jpg?l=1000: 
Пунктовете за издаване на безплатни карти за градския транспорт във Варна ще са с удължено работно време до 10 януари включително, съобщиха от Общината в крайморския град. Оттам уточниха, че от началото на годината досега са издадени малко над 11 000 персонални документа за пътуване.
Централният пункт до училище „Димчо Дебелянов“ ще работи от 8:00 до 20:30 часа. Две от гишетата в него ще продължат да обслужват приоритетно ученици и студенти. Останалите 6 пункта в града ще работят от 8:30 до 19:00 часа. 
Както БТА информира, до края на януари контрольорите в автобусите няма да глобяват пътниците, които имат право на безплатна карта, но не са успели да я получат.
 
/ЛРМ/

Title ЦСКА 1948 привлече камерунски халф от Беласица;;;511444/%D0%9A%D1%83%D1%84%D1%80%D0%B5+%D0%95%D1%82%D0%B0.jpg?l=1000: 
Камерунският футболист Куфре Ета ще продължи кариерата си в ЦСКА 1948, съобщи финансовият благодетел на клуба Цветомир Найденов във Фейсбук.
20-годишният камерунец, който е халф, идва в ЦСКА 1948 от Беласица (Петрич). 
За Беласица играчът записа 12 мача и 3 гола през есенния дял на шампионата във Втора лига. 
/МД/

Title Тръмп заяви, че иска Конгресът на САЩ бързо да приеме законодателната му програма;;;10492291/86d7011387c541769b120ff2b1d90f78--1--28e706031e754a8a828d0f82f844abce.jpg?l=1000: 
Спечелилият президентските избори в САЩ Доналд Тръмп заяви, че иска Конгресът на САЩ да приеме законодателната му програма за намаляване на данъците, затягане на граничния контрол и засилване на производството на изкопаеми горива колкото може по-бързо, независимо дали в един законопроект или два, предаде Ройтерс.
„Бих предпочел в един, но ще направя каквото е необходимо тя да бъде приета“, каза той в интервю за радиоводещия Хю Хюит. „Отворен съм и за двата варианта, стига да приемем нещо колкото се може по-бързо“, добави Тръмп.
Тръмп, който ще встъпи в длъжност след две седмици, вчера каза, че републиканците в Конгреса ще осигурят средствата за неговите приоритети, които биха могли да възлизат на трилиони долари, като вдигнат митата за вносни стоки.
„Републиканците трябва да се обединят и бързо да осигурят тези исторически победи за американския народ. Бъдете умни, упорити и изпратете този законопроект на бюрото ми за подпис колкото може по-скоро“, написа той вчера в социалната си медия.
Републиканците, които контролират и двете камари в Конгреса с крехко мнозинство, обмислят сложна законодателна стратегия, която би могла да им позволи да заобиколят опозицията от страна на демократите за повишаването на разходите за охрана на границите и да продължат срока на действие на данъчните облекчения на Тръмп от 2017 г., който се очаква да изтече тази година, отбелязва Ройтерс.
Законодателите са разделени по въпроса дали да приемат тези мерки в отделни закони или да ги комбинират. Комбиниран законопроект потенциално би могъл да им позволи да изпълнят предизборните обещания на Тръмп бързо, но също така би могъл да не се хареса на законодатели, които възразяват срещу конкретни мерки в него.
Тръмп също така заяви, че част от работата за защита на границата би могла да бъде свършена по-рано с пари, спестени от други пера.
Републиканците планират да се позоват на поредица от сложни бюджетни правила, за да приемат законопроектите с обикновено мнозинство, а не със свръхмнозинството от 60 гласа, с което по правилник трябва да се приемат повечето закони в 100-членния Сенат. Това би означавало, че няма да им се наложи да разчитат на гласовете на демократите, но и ще наложи ограничения върху това какво ще имат право да включат в пакета.
/ДИ/

Title Димитър Коруджиев не позволи на конюнктурните ограничения да прекършат свободолюбивия му дух, посочи Румен Радев;;;10389180/1000196799.jpg?l=1000: 
Държавният глава Румен Радев изразява съболезнования на семейството, близките и колегите на писателя Димитър Коруджиев, съобщиха от прессекретариата на държавния глава. 
Страната ни се разделя с общественик и творец, който силно вярваше в общочовешките ценности, християнските добродетели и най-вече в способностите и силата на българския народ да определя бъдещето си. Димитър Коруджиев не позволи на конюнктурните ограничения да прекършат свободолюбивия му дух, а напротив – остана идеалист по природа, за да вдъхновява читателите, посочва президентът Румен Радев.
Държавният глава отбелязва, че с активната си гражданска позиция писателят е допринесъл за изграждането на демократичните ценности у нас, а творчеството му е надхвърлило границите на българското литературно пространство. Неговото дело задължава поколенията да не приемат свободата и правата за даденост, а да ги отстояват всеки ден и с всяко действие, допълва Румен Радев.
Димитър Коруджиев е автор на романите „Градината с косовете", „Домът на Алма", „Къща под наем“, „Десет години по-късно“, „Преди да се умре: Фантазия за Сашо Сладура“, „1989“. Негови са пиесите „Омагьосаният кръг“ и „Стаята“, поставени в театър „София“ (1979 – 1981). Негови книги са преведени на гръцки, немски, румънски, руски, унгарски, френски, английски език. 
 
/ЛРМ/

Title Традиционната за Йордановден изложба на трима художници именици бе открита за 26-а поредна година в Бургас;;;10497915/1000028482.jpg?l=1000: 
Изложбата на тримата художници именици - Йордан Маринов, Йордан Петров и Йордан Ангелов, е една от двете вече дългогодишни традиции в Бургас на Богоявление. "След спасяването на светия кръст от водите на Черно море, ние по традиция откриваме тази изложба на тримата Йордановци и си пожелавам тази традиция да продължи още дълго", заяви кметът Димитър Николов по повод 26-ата тяхна съвместна експозицията, която бе представена в залата на Дружеството на бургаските художници.

Николов коментира, че в тези смутни времена поддържането на подобна инициатива толкова години е трудно начинание, но то се случва основно благодарение на тримата художници именици. "Гордея се с тях и много ги обичам за това, че всяка година продължават да ни изненадват с все по-хубави творби", допълни Николов. Кметът обясни, че този път откриването съвпада и с представянето на настолен календар, в който ще бъдат събрани общо 15 техни творби. Пред журналисти уточни още, че Община Бургас използва някои от произведенията на тримата автори и като подаръци за гостите на града.

Пред БТА Йордан Маринов, който е идеен инициатор за създаването на изложбата преди повече от четвърт век и който през 2024 г. отбеляза своя 80-годишен юбилей, коментира в типичния за него хумористичен стил, че изкуството е лудост, без която не може. "Художникът не се пенсионира. Той е такъв, докато може да върви и да държи четката. Продължавам да работя и дори имам нови планове да направя серия с по-малък форма", заяви още той и допълни, че морето е негова основна движеща сила и страст. "Ако няма море, има река, вода, но аз живея край морето и то за мен е едновременно болка, радост и страдание", коментира художникът.

Йордан Маринов допълни, че след броени дни в Бургаската художествена галерия "Петко Задгорски" предстои да бъде открита изложба с негови картини, създадени по време на - по думите му, дълбокия социализъм, когато още прави изкуство, докато сега определя творбите си по-скоро като търговия.  

Художникът Йордан Петров заяви пред БТА, че с малки изключения картините в изложбата не са показвани досега и са нови, тъй като той не обича да се повтаря. "Вдъхновението от фолклора продължава да присъства. В трите произведения, озаглавени "Здрач" например, определено се вижда това цветово влияние. Повечето тоналности, които използвам, са заимствани от фолклора, чийто прочит винаги е бил тема за мен, но с европейско отношение. Мисля, че в тази област успях да открия доста решения и продължавам да работя в тази посока", коментира още 77-годишният художник.

Изложбата, озаглавена "Тримата Йордановци" представя общо 53 картини на тримата автори и може да бъде видяна до 25 януари. 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title "Алтернатива за Германия" изрази задоволство от това, че Австрийската партия на свободата получи мандат за съставяне на правителство;;;10426709/9422d0f65c4a477b8c7ec9d46c80593f--1--68d2767baaad41bfab3c87aafb83b1b3.jpg?l=1000: 
Крайнодясната партия "Алтернатива за Германия" (АзГ) изрази задоволството си от това, че Австрийската партия на свободата (АПС) получи мандат за съставяне на правителство в Австрия, предаде ДПА. 
Алис Вайдел, кандидатката на АзГ за канцлер, заяви днес, че събитията в Австрия би трябвало да убедят консервативния Християндемократически съюз (ХДС) да се откаже от решението да не си сътрудничи с АзГ.
"Скоро ще настъпи последният час и на така наречената защитна стена (санитарния кордон на системните партии срещу крайната десница - бел. ред.) срещу нас", каза Вайдел.
Днес австрийският президент Александър ван дер Белен официално връчи на АПС мандат за съставяне на правителство, след като по-рано се срещна с лидера ѝ Херберт Кикъл.
Решението му бе взето, след като Кристиан Щокер, новоназначеният лидер на консервативната Австрийска народна партия (АНП), заяви вчера, че партията му е готова да преговаря с Кикъл. До този развой се стига няколко месеца след като АПС спечели парламентарните избори в Австрия, но не получи мандат от държавния глава за съставяне на правителство; по конституция президентът не е длъжен да дава мандата на първата политическа сила. 
Щокер бе избран да оглави АНП, след като канцлерът Карл Нехамер обяви в събота, че подава оставка след провала на коалиционните преговори за правителство на центристките партии. 
ХДС и сестринският му Християнсоциален съюз (ХСС), заедно формиращи консервативния блок ХДС/ХСС в парламента, многократно отвхърлиха възможността след изборите следващия месец да си сътрудничат с АзГ.  
Въпреки това, Вайдел заяви, че успехът на Австрийската партия на свободата, която според АзГ е "сестринска партия", трябва да послужи като предупреждение за Фридрих Мерц, кандидат за канцлер от ХДС/ХСС.
Според Вайдел избирателите няма да искат коалиции, "в които левите партии определят посоката", в случай че мнозинството от местата в парламента са на ХДС/ХСС и АзГ.
/ВС/

Title В Северна Македония отбелязват Бъдни вечер;;;956799/20230107_150542.jpg?l=1000: 
Няколко хиляди деца в различни градове на Република Северна Македония са се включили в коледни шествия, които се провеждат в навечерието на Рождество Христово, съобщават медиите в страната. Шествията са подкрепяни от местните власти. Те са част от инициативите на Сдружение  за възраждане на старите православни традиции Коледни шествия и се провеждат в страната от 2017 г., съобщават организаторите. 
От сутринта в храмовете в Северна Македония се отслужват литургии, по време на коледното шествие днес движението по централните улици на Скопие беше ограничено, а на централния площад беше предвидена специална празнична концертна програма. Организаторите раздават на децата характерни за празника коледни звезди, с които те дефилират по улиците на градовете, а на площад „Македония” в Скопие е поставен и голям макет на яслите, в които е роден Христос. 
Според обичаите в страната отбелязването на коледните празници започва на 5 януари. Вечерта срещу Бъдни вечер се пали коледарският огън и се пеят коледарски песни. 
Постът на Бъдни вечер в Северна Македония е задължителен, а трапеза трябва да е скромна, но с определени ястия, които имат символично значение, сред тях са боб, баница с кисело зеле, орехи и риба.
Според традицията в определени райони на страната сред стаята задължително трябва да присъства печена тиква и мед, който се пази като лек след Бъдни вечер.
Традиционен обичай преди вечеря е домакинът да избере четири ореха, които да хвърли във всеки ъгъл на къщата, за защита от зли сили. 
По време на вечерята никой не става, тя приключва заедно за всички на масата, което подчертава важността на семейната хармония и задружност на Бъдни вечер, пишат медиите в Северна Македония. 
В Северна Македония посрещнат Рождество Христово по Юлианския календар, създаден по времето на Юлий Цезар през 45 г. пр. Хр., а не по широко използвания Григориански календар, въведен от папа Григорий в Рим през 1582 г. 
 
/СУ/

Title Смъртността при делфините се е увеличила след инцидента с руски танкери в Керченския проток;;;10488401/d1032185676d422fa20dbae74ffdc1b5--0--aa7a02c2b25e4e2b980809e9b9494459.jpg?l=1000: 
Смъртността при делфините се е увеличила след сблъсъка на два руски петролни танкера в Керченския проток, свързващ Черно и Азовско море, съобщават еколози, цитирани от ДПА.
На брега изплуват все повече мъртви делфини и се смята, че смъртта на 32 от животните е свързана с изтичането на мазут в морето миналия месец, написа руската екологична група „Делфа“ в платформата Телеграм.
„Получаваме нова информация за мъртви делфини практически всеки ден, водим статистика и редовно предаваме данните на държавните органи“, се казва в съобщението.
Броят на смъртните случаи е „нетипично висок“ за това време на годината, подчертават от „Делфа“. В средата на декември двата танкера се разбиха при буря в Керченския проток, в резултат на което загина един член на екипажа. Твърди се, че корабите са превозвали повече от 9000 тона мазут.
Разливът достигна бреговете на южния руски регион Краснодар и съседния Кримски полуостров, който беше незаконно анексиран от Русия през 2014 г.
Хиляди доброволци работят за почистването на бреговете, но продължават да се появяват нови петна от мазут. Природозащитниците очакват нови големи количества от нефтения продукт да достигнат бреговете през лятото, когато температурата на водата се повиши.
Служителите на службата за спешна помощ се опитват да спасяват птици, покрити с мазут, но според еколозите 90% от животните по-късно са загинали поради неправилно боравене с тях.
Руските власти отхвърлят това твърдение „фалшиво“. Според тях делът на животните, които са загинали вследствие на разлива, е по-малък от 10%.
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Екоинспекцията във Варна сезира прокуратурата за нарушения в местността Побити камъни;;;1354834/998059.jpg?l=1000: 
Районната инспекция по околната среда и водите във Варна сезира прокуратурата за нарушения, извършени в защитената местност Побити камъни, е посочено в информация, публикувана на интернет страницата на институцията.
Проверката е извършена, след получаване на сигнали за обособяване на мотописта в района. Експертите от екоинспекцията са направили оглед и са констатирали, че в най-западната част на терена има нарушаване на почвената повърхност, налични са и следи от тежка техника. Засегнатата площ е около 5 декара.
С тези действия са нарушени режимите в защитената местност и естественият облик на местността, посочват от екоинспекцията. Те уточняват, че експертите ще продължат да следят ситуацията и ще предприемат всички законови мерки, включително сезиране на прокуратурата.
Побитите камъни представляват варовикови колони с естествен произход, показват данните на МОСВ. Те са разположени на големи и малки групи близо до Варна. Каменните стълбове имат различни размери, като някои достигат на височина до 10 метра. Територията около групите колони има вид на пустинна местност със специфични флора и фауна. Обектът е местообитание на 4 световно застрашени, 2 застрашени и 8 защитени вида растения. Общият брой на видовете безгръбначни и гръбначни животни с природозащитен статус е 52. Защитената местност е с площ над 253 хектара, в която са разположени различните групи колони. 
/ЛРМ/

Title Тотнъм е готов да влезе в конкуренция с Рома за футболиста на Интер Давиде Фратези;;;10243297/4bbc3f4e0f694c988b0f9832b4ff6ce5--0--0eed31cccf3444b18604f77e004672a7.jpg?l=1000: 
Английският Тотнъм е готов да се конкурира с Рома за подписа на полузащитника на Интер и националния отбор на Италия Давиде Фратези, твърди италианското издание Calciomercato.com.
В последните месеци Фратези обмисля сериозно бъдещето си, след като не успява да се наложи като редовен титуляр в състава на треньора Симоне Индзаги, след трансфера си от Сасуоло през лятото на 2023 година.
25-годишният футболист е в полезрението на Рома, особено след назначението на треньора Клаудио Раниери, а сега в конкуренцията за него се включва и Тотнъм.
Развръзка през лятото обаче е по-вероятна, отколкото през настоящия трансферен прозорец, тъй като това би удовлетворило най-много настоящия тим на Давиде Фратези - Интер.
/КМ/

Title Николай Петров спаси за втори път богоявленския кръст в Николаево;;;10499053/download+%281%29.jpeg?l=1000: 
Николай Петров спаси за втори път богоявленския кръст в Николаево, съобщиха за БТА от местната администрация. Разпятието беше хвърлено от отец Орлин във водите на река Радова, а в надпреварата да бъде изваден смелите мъже се наложи да плуват. 
Николай Илиев е уверен, че това, че за втора година изважда кръста на Богоявление, ще му донесе здраве. "Роден съм в деня на Св. Богородица и вярвам, че задружността и традициите са от значение за християните“, каза той. Илиев е на 27 години и е студент в Стопанска академия "Димитър Ценов в Свищов,  председател е на комисията по образование, култура и спорт в Общинския съвет и има частен бизнес.
Кметът на общината Константин Костов, който връчи подаръци за победителя и участниците, пожела на всички здраве, благоденствие и успешна нова година.Ритуалът на Богоявление в Николаево завърши с народна музика в изпълнение на гайдарите от школа „Христанов“. Богоявленския ритуал наблюдаваха около 120 гости, които след празника се събраха край огъня до реката. 
/ЛРМ/

Title Президентът изразява съболезнования на близките на писателя Димитър Коруджиев;;;5674837/Prezidentstvo-02.jpg?l=1000: 
Държавният глава Румен Радев изразява съболезнования на семейството, близките и колегите на писателя Димитър Коруджиев. 
Страната ни се разделя с общественик и творец, който силно вярваше в общочовешките ценности, християнските добродетели и най-вече в способностите и силата на българския народ да определя бъдещето си. Димитър Коруджиев не позволи на конюнктурните ограничения да прекършат свободолюбивия му дух, а напротив – остана идеалист по природа, за да вдъхновява читателите, посочва президентът Румен Радев.
Държавният глава отбелязва, че с активната си гражданска позиция писателят е допринесъл за изграждането на демократичните ценности у нас, а творчеството му е надхвърлило границите на българското литературно пространство. Неговото дело задължава поколенията да не приемат свободата и правата за даденост, а да ги отстояват всеки ден и с всяко действие, допълва Румен Радев. 
 
/ВМ/

Title ЦСКА стартира зимната си подготовка;;;10499070/KBA_3056-scaled.jpeg?l=1000: 
Представителният тим на ЦСКА стартира зимната си подготовка днес на клубната база в Панчарево. Основната част от футболистите на Александър Томаш се включиха в началото на тренировъчния процес, като заниманието протече изцяло с физически натоварвания и бегови упражнения. До четвъртък включително всеки от играчите на "червените" ще премине и индивидуални медицински прегледи в столична клиника.
Първата официална тренировка на тима ще е в сряда от 14:30 ч. в Панчарево, като тя ще е открита в началото за представители на медиите. Преди това Александър Томаш ще отговори на журналистически въпроси.
В четвъртък (9 януари) тренировката на ЦСКА ще стартира отново в 14:30 ч. на Панчарево, а в петък (10 януари) от 11:00 ч. на клубната си база армейците ще изиграят първата си проверка срещу Спортист (Своге). Контролата ще е от 2 полувремена по 30 минути и ще е открита за медии и фенове.
В същия ден следобяд ЦСКА ще отпътува за турския курорт Анталия, където ще проведе същинската част от зимната си подготовка.
/МД/

Title КНА: Гърция дари 40 000 евро на Комисията за изчезналите лица в Кипър;;;10499073/%D0%9A%D0%9D%D0%90+-+6+%D1%8F%D0%BD%D1%83%D0%B0%D1%80%D0%B8.jpg?l=1000: 
Комисията за изчезналите лица в Кипър получи дарение от 40 000 евро от Гърция на 30 декември 2024 г., предаде за БТА кипърската агенция КНА, позовавайки се на съобщение на Комисията, разпространено днес.
„Дарението увеличава финансовата помощ на Гърция за Комисията за изчезналите лица до общо 425 000 евро от 2006 г. насам“, се отбелязва в съобщението.
Средствата ще бъдат използвани за идентифициране и връщане на останките на изчезнали лица, като се сложи край на липсата на яснота, измъчваща семействата толкова много години, се казва в съобщението.
Кипър е разделен от 1974 г., когато турски войски нахлуха и окупираха 37% от територията му. Оттогава съдбата на стотици хора остава неизвестна.
Комисия за изчезналите лица беше създадена със споразумение между лидерите на двете общности и целта й е да организира ексхумацията, идентифицирането и връщането на роднините на останките на 492 кипърски турци и 1 510 кипърски гърци, изчезнали по време на междуобщностните битки в периода 1963 – 1964 г. и през 1974 г. Комисията започна да функционира през 2006 г. и е съфинансирана от Европейския съюз.
Досега са идентифицирани и върнати на семействата им за достойни погребения останките на 1051 изчезнали лица от двете кипърски общности.
(Новина, избрана от кипърската агенция КНА за публикуване от БТА съгласно договора за сътрудничество между агенциите)
/ЕЩ/

Title Отборът на Хебър започна подготовка за пролетния дял от футболното първенство;;;9174210/BIB_0796.JPG?l=1000: 
Отборът на Хебър започна подготовка за пролетния дял от шампионата в Първа лига. Сигурните нови попълнения в тима от Пазарджик са три, а още няколко играчи ще карат проби.
На първия сбор от началото на новата година тренировки с отбора започнаха хърватските футболисти Марио Зебич (централен защитник) и Боже Вукоя (атакуващ полузащитник), които вече са част от състава на пазарджиклии. В ръководения от Бруно Акрапович отбор се завръща и един от любимците на феновете от сезон 2023/2024 - левият бек Роберт Мазан, чийто контракт с литовския Паневежис изтече и той пристига в Пазарджик за втория си период като свободен агент.
На проби през следващите дни в Хебър ще бъдат вратарят Мартин Шейтанов от Чернонморец Бургас, защитникът Даниел Беломачев от Марица Пловдив, крилото Илия Русинов, който бе за последно част от Монтана, и халфът Цветелин Петров от Спартак Пловдив.
От сряда към заниманията на отбора ще се присъединят прибиращите се от чужбина Набил Макни и Уилям Фонкеу.
От Хебър посочиха, че в момента ръководството "преговаря с куп български и чуждестранни футболисти", но техните имена ще бъдат обявени, когато има подписани договори.
До 18 януари хебърци ще се готвят в домашни условия, а след това отиват на лагер в Анталия, Турция. По време на кампа в южната ни съседка пазарджиклии ще изиграят четири контролни срещи. Преди това предстоят още две проверки в Пазарджик. Съперниците в тях ще бъдат обявени допълнително.
/ГК/

Title Нов български университет предлага достъп до още две колекции на дигитална библиотека JSTOR;;;10498975/6.01+-+2+%D0%9D%D0%BE%D0%B2%D0%B8+%D0%BA%D0%BE%D0%BB%D0%B5%D0%BA%D1%86%D0%B8%D0%B8+%D0%BD%D0%B0+JSTOR+%D0%B2+%D0%9D%D0%BE%D0%B2+%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8+%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82+%28002%29.jpg?l=1000: 
Почти 20 години академичната общност на Нов български университет (НБУ) чете от дигитална библиотека JSTOR, която в момента се радва на интерес от страна на повече от 13 000 училища, университети и институции по света. От 1 януари 2025 г. потребителите на Библиотеката на Нов български университет имат лицензиран достъп до колекциите на JSTOR Archive Collections и Primary Sources Collections, съобщиха от екипа на НБУ.  
Archive Collections съдържа пълни текстове на статии от 2800 академични списания в областта на хуманитарните, социалните и природните науки. Заглавията се публикуват от 1200 издатели от 57 страни. Всички списания включват броеве от том 1, брой 1 и са представени с предишни и свързани заглавия. В резултат на това много списания в JSTOR имат по-голямо покритие от това, което е достъпно чрез базите данни на други доставчици.
Към Primary Sources се отнасят Global Plants, 19th Century British Pamphlets, Struggles for Freedom: Southern Africa, World Heritage Sites: Africa и Teaching with primary sources.
Global Plants представлява колекция от близо три милиона образци от растителен тип с висока разделителна способност и свързани материали. Състои се от 66 подколекции, показващи ръчно подбрани екземпляри, щателно дигитализирани от партньорски организации. 
19th Century British Pamphlets съдържа британски памфлети от 19-ти век, съхранявани в университетски библиотеки в Обединеното кралство. През целия 19-ти век памфлетите са важно средство за публичен дебат, обхващащи ключови политически, социални, технологични и екологични проблеми. Дигитализирани са близо 26 000 памфлета от колекции в седем университета в Обединеното кралство.
Struggles for Freedom: Southern Africa включва 190 000 страници от периодични издания, памфлети, местни вестници, документи на ООН, националистически издания, речи, интервюта и изображения. Тази колекция се фокусира върху сложните и разнообразни борби за освобождение в региона с акцент върху Ботсвана, Мозамбик, Намибия, Южна Африка и Зимбабве.
World Heritage Sites: Africa помага в изследвания по антропология, археология, архитектура, история на изкуството, география, история и литература, както и тези, фокусирани върху геоматика, историческо опазване, градоустройство, визуални и пространствени технологии. Това е изчерпателен инструмент за музеи, библиотеки, неправителствени организации и държавни организации, ангажирани в опазването и управлението на обекти на културното наследство. Пространствените данни, получени чрез лазерно сканиране, сателитно дистанционно наблюдение, GPS проучване и конвенционално проучване включват: 3D модели и планове на терени, пейзажи, фасадни изгледи на конструкции, географски информационни системи, цифрови и панорамни изображения, видео. Контекстуалните данни включват планове, диаграми и карти, доклади за разкопки, снимки и слайдове, ръкописи и книги, непубликувани преди това частни и национални архиви, археологически и етнографски полеви бележки, и други.
Teaching with primary sources предлага обучение с първоизточници, изображения и мултимедийно съдържание, които повишават ангажираността и изграждат визуална грамотност. /ПВ/
/ХК/

Title АПИ: От 7 януари за ремонт се ограничава движението в участъка между Йоаким Груево и Кадиево на път III-375 Пещера – Пловдив;;;53447/API.jpg?l=1000: 
От утре – 7 януари, продължава ремонтът на път III-375 Пещера – Пловдив в област Пловдив, в близо 3,4-километровия участък между селата Йоаким Груево и Кадиево. Движението по трасето ще бъде ограничено, а превозните средства ще се пренасочват по обходни маршрути в района на Стамболийски по отсечките Ново село – Стамболийски и Брестовица – Перущица. Дейностите се изпълняват по договора за текущ ремонт и поддържане на републиканските пътища в област Пловдив и се очаква да приключат до началото на март 2025 г.
Ремонтът включва отстраняване на наносен пласт, почистване на отводнителните съоръжения, студено рециклиране на съществуващата асфалтова настилка и полагане на нов асфалт, попълване и профилиране на банкетите и др. С изпълнението на предвидените работи ще се подобрят транспортно-експлоатационните качества и носимоспособността на настилката, отводняване на трасето и безопасността на движението.
Припомняме, че в края на ноември м. г. започнаха ремонтните работи по 7-километров участък от пътя в област Пловдив. Те се извършат в няколко етапа. Първият, включващ отсечката от Исперихово до кръстовището с път III-866 Стамболийски – Куртово Конаре при Вълев мост, вече е завършен. Продължава ремонтът в отсечката от Вълев мост до кръстовището на път III-375 с общинския път за Стамболийски преди входа на с. Йоаким Груево, като трасето остава затворено до 15 януари. В този участък пътуващите ползват като алтернатива общинската и републиканската пътна мрежа в района на Стамболийски.
През август м. г. започна и ремонтът на 15 км от третокласния път Пещера – Пловдив в област Пазарджик. Асфалтовите работи в участъка Пещера – Бяга – Исперихово са завършени. Предстои монтирането на пътните знаци и полагането на хоризонталната маркировка. Докато пътната сигнализация бъде поставена в ремонтирания участък скоростта на движение е ограничена до 50 км/ч.
 
 
/ВМ/

Title Спасилият кръста в река Росица край Павликени дарява паричната си награда за църквата „Свети Димитър“ в Бяла черква;;;10498945/%D0%B8%D0%B7%D1%82%D0%B5%D0%B3%D0%BB%D0%B5%D0%BD+%D1%84%D0%B0%D0%B9%D0%BB+-+2025-01-06T171946.700.jpg?l=1000: 
Спасилият кръста в река Росица край Павликени дарява паричната си награда за църквата „Свети Димитър“ в Бяла черква, съобщиха от пресцентъра на Община Павликени.
За пети път Тодор Балканджиев, един от 12-те смелчаци, влезли в ледените води на реката, извади богоявленския кръст в община Павликени. Той е на 27 години, завършил е „Политология“ във Великотърновския университет „Св. св. Кирил и Методий“, а в момента е в частния бизнес. Той скача за спасяването на кръста всяка година, и през 2020г., 2022 г., 2023 г. и 2024 г., е първият, който го е извадил. 
Всички участници получиха награди от кмета на община Павликени инж. Емануил Манолов. Специални награди бяха дадени и на най-младия участник - петнайсетгодишния Валентин Велев от Павликени, и на най-възрастния - 78-годишния Васил Галев от град Бяла черква. На богоявленския ритуал беше обявено, че от тази година и занапред кръстът остава завинаги притежание на този, който го хване. Кръстът е изработен от майстора дърводелец Слави Тасев от с. Лесичери.
„Този ритуал е символ на физическата сила и издръжливост и един от най-старите и хубави български ритуали“, каза кметът инж. Манолов и честити Йордановден на имениците. Сред гостите на ритуала е била и Мариана Бояджиева, народен представител в 51-то Народно събрание. 
Отец Димитър благослови всички участници и освети кръста, преди да го потопи в реката, а за настроението на публика и участници се погрижиха от оркестър „Павликени“.
/ХК/

Title Белга: Брюксел обяви план за действие при екстремно студено време, за да защити хората без подслон;;;10498967/Belgaimage-109179577.jpg?l=1000: 
В отговор на ниските температури регионалният координационен орган за хората без подслон в Брюксел обяви план за действие при екстремни студове в сътрудничество с регионалното правителство. Инициативата има за цел да предпази хората без подслон от суровите зимни условия, като им предложи подслон и подкрепа, предаде белгийската новинарска агенция Белга. 
От 7 януари, вторник ще бъдат осигурени 160 допълнителни места за спешен подслон, които ще допълнят съществуващите 2600 места в брюкселската мрежа.
Спешните приюти ще работят 24 часа в денонощието, 7 дни в седмицата, като ще предлагат безопасно място за спане, достъп до санитарни помещения, топла храна и насочване към допълнителни услуги за подкрепа.
Първоначално планът ще действа в продължение на един месец, като оценката и евентуалното удължаване на срока са насрочени за 7 февруари. Прилагат се и други мерки за защита на уязвимите лица по време на минусовите температури. Няколко метростанции и южната гара на Брюксел са отворени за лица без подслон. Освен това някои общини в Брюксел полагат усилия за подпомагане на нуждаещите се.
Според актуални оценки около 10 000 души, включително търсещи убежище и бездомници, живеят по улиците на Брюксел.
(Тази информация се разпространява по споразумение между БТА и Белга)
/ДИ/

Title Продажбите на нови електромобили в Германия през 2024 г. се сриват, сочат официални данни;;;10339886/a8cfdc83b9a84e1aabb9f7a42bd1f0f1--0--e1d45470389e43a19b5ff3f9239dbeda.jpg?l=1000: 
Продажбите на електрически превозни средства в Германия са се сринали през 2024 г. на фона на спрените държавни субсидии. Това сочат данни на германската Федерална служба за автомобилен транспорт (Federal Motor Transport Authority - KBA), публикувани днес и цитирани от ДПА.
През миналата година в Германия са регистрирани около 380 600 нови електромобила. Това представлява понижение с 27 процента спрямо 2023 г.
Делът на новите електрически модели достига 13,5 на сто от всички нови автомобили, които са регистрирани в страната през 2024 г. Този дял намалява спрямо 2023 г., когато възлиза на 18,4 процента. 
Внезапното прекратяване на държавните субсидии в края на 2023 г. е отблъснало значителен брой потенциални купувачи на електромобили, посочва Константин Гал от консултантската компания И Уай (EY, бивша "Ърнст енд Янг").
Общо около 2,8 млн. нови автомобила са били регистрирани в Германия през миналата година. Това представлява понижение с приблизително 1 процент спрямо 2023 г., както и с цели 25 процента спрямо предпандемичната 2019 г., сочат още данните на Федералната служба за автомобилен транспорт.
 
/СС/

Title В самоковски читалища ще бъде прожектиран филмът „Гунди – легенда за любовта“;;;10498698/471748853_1004463508376690_844865168169336479_n.jpg?l=1000: 
В салона на читалище – паметник „Отец Паисий - 1859“ в Самоков ще бъде прожектиран филмът „Гунди – легенда за любовта“, съобщиха от Община Самоков. 
Прожекциите ще бъдат от 13 до 17 януари включително. Желаещите могат да резервират предварително билети.  
Филмът „Гунди – легенда за любовта“ ще бъде прожектиран и в салона на читалището в село Доспей, съобщиха за БТА организаторите. Любителите на киното ще могат да го гледат на 21 януари. 
Припомняме, че българската биографична драма "Гунди - легенда за любовта" е най-гледаният филм у нас, сочат обобщените данни от киносалоните в края на годината. 
/ХК/

Title С мъжко хоро в река Видима и изпълнение на Валя Балканска отбелязаха Йордановден в село Велчево, недалеч от гр. Априлци;;;10498868/viber_image_2025-01-06_17-07-25-148.jpg?l=1000: 
С мъжко хоро в ледените води на река Видима и изпълнение на живо на Валя Балканска отбелязаха Йордановден в близкото до Априлци село Велчево, съобщиха от общинската администрация в планинския град. 
Ритуалът започна с литийно шествие от площада пред читалището до река Видима и велик водосвет. Честа да извади кръста се падна на Даниел Стоянов. След това повече от петдесет смелчаци на различна възраст, облечени в носии, се включиха в мъжко хоро, под звуците на гайдата на Петър Янев.
След спасяването на кръста, на площада се изви хоро, съпроводено от песни в изпълнение на космическия глас на България – Валя Балканска.
Мъжкото хоро за Йордановден вече е утвърдена традиция във Велчево и се организира за седми път, уточниха за БТА от администрацията. Организатори на ритуала са народно читалище „Св. св. Кирил и Методий – 1902 г.“ и Ловно-рибарската дружина в селото.
 
/ХК/

Title Благородна Здравкова е новият заместник-кмет ''Култура, образование, спорт и младежки дейности'' в Столична община;;;10499050/signal-2025-01-06-172537.jpeg?l=1000: 
Благородна Здравкова заема позицията заместник-кмет на направление ''Култура, образование, спорт и младежки дейности'' в Столична община от 7 януари. Тя има дългогодишен административен и управленски опит в сферата на културата. От 1995 г. работи изцяло в културния сектор. Има богат опит в координирането на разнородни екипи и в ръководенето на финансови ресурси за отделните събития.
От средата на 2020 г. започва работа в публичната администрация, първоначално като началник отдел „Интеграция, социални дейности и екология“, а от 2021 г. като заместник-кмет с ресор „Образование, култура, спорт“ в район „Слатина“.
“Културата, образованието, спорта и младежките политики са стратегически ресори за този мандат. Те са част от визията ни за превръщане на София в център за творчески индустрии, стимулиране на българските таланти и създаване на възможности за активен и здравословен начин на живот за всички в града. Благодаря на Благородна Здравкова, че става част от екипа и поетия ангажимент за постигането на целите ни. Благодаря на Яна Генова, с която вярвам ще продължим да работим, защото културата е наша обща кауза”, коментира кметът на Столична община Васил Терзиев.
“Благодаря за възможността да вложа енергията, знанията и опита си в развитието на три сектора, които са пряко свързани с дългосрочното бъдеще на София и стимулирането на таланта на града. Програмата за управление на Столична община 2023 - 2027 г. поставя високи, но ключови и задължителни за изпълнение цели, които ще стимулират културните индустрии и изграждането на творчески таланти, ще гарантират постоянен достъп до съвременна култура за всички, ще създадат среда, която да стимулира децата ни към успехи и да бъдат активни, а младите хора да бъдат включени във важните решения за града ни”, коментира Благородна Здравкова.
/ВМ/

Title Илон Мъск подкрепя "нов реакционен интернационал", каза френският президент Еманюел Макрон;;;10497879/8220a20c700a4e7bb59976834c81b4fb--0--d36d605987964341b363a55015f47f0b.jpg?l=1000: 
Френският президент Еманюел Макрон обвини собственика на социалната мрежа „Екс“ – милиардера Илон Мъск, без да го спомене поименно, че подкрепя „нов реакционен интернационал“ и се намесва в избори, включително в Германия, предаде Франс прес.
„Ако преди десет години някой ни беше казал, че собственикът на една от най-големите социални мрежи в света ще подкрепя нов реакционен интернационал и ще се намесва пряко в избори, включително в Германия? Кой можеше да си го представи?“, каза Макрон по време на обръщение към френските посланици, на фона на продължаващата подкрепа на американския милиардер за германската крайнодясна партия „Алтернатива за Германия“.
/ВС/

Title Диджи 24: Румънската армия ще купи от Израел модерна система за борба с дроновете;;;2913882/Romania-map.jpg?l=1000: 
Израелската компания Елбит Системс (Elbit Systems) ще достави на Румъния модерно решение в борбата срещу безпилотните летални системи (C-UAS), като договорът възлиза на около 60 милиона долара, съобщава телевизия Диджи 24.
Елбит Системс съобщи, че е получила договор на стойност близо 60 милиона долара за доставка на многопластовите си системи за борба срещу безпилотните самолети (Counter Unmanned Aerial Systems - C-UAS) на европейска страна, членка на НАТО.
Договорът ще бъде осъществен в период от три години, а официални източници заявиха за изданието News.ro, че бенефициент на този договор е Румъния. 
В съобщението на компанията се посочва, че тя ще достави в рамките на договора модулната мултисензорна система ReDrone, позволяваща засичане и бързо локализиране на няколко дрона едновременно. 
Системата ReDrone може да открива, идентифицира, локализира, проследява и неутрализира враждебни безпилотни летателни апарати както през деня, така и през нощта, в градска или селска среда и при всякакви метеорологични условия. Системата се предлага в стационарни и мобилни конфигурации, които могат да се монтират на платформи на превозни средства, за да се осигури по-голяма оперативна гъвкавост.
Елбит Системс е водеща международна компания в областта на отбранителните технологии, която разработва, произвежда, интегрира и поддържа широка гама от решения от последно поколение в различни области, отбелязва Диджи 24.
/СУ/

Title Централна избирателна комисия – Решение № 4037-МИ;;;5674805/CIK.jpg?l=1000: 
Р Е Ш Е Н И Е
№ 4037-МИ
София, 6 януари 2025 г.
 
ОТНОСНО: допускане на партия БЪЛГАРСКА СОЦИАЛДЕМОКРАТИЧЕСКА ПАРТИЯ за участие в новите избори за общински съветници в община Сандански, област Благоевград, насрочени на 23 февруари 2025 г. 
 
Постъпило е заявление от партия БЪЛГАРСКА СОЦИАЛДЕМОКРАТИЧЕСКА ПАРТИЯ, подписано от представляващия партията Йордан Ангелов Нихризов, заведено под № 4 на 6 януари 2025 г. в регистъра на партиите за участие в новите избори за общински съветници в община Сандански, област Благоевград, насрочени на 23 февруари 2025 г.
Заявено е искане за наименованието на партията в бюлетината по следния начин: БЪЛГАРСКА СОЦИАЛДЕМОКРАТИЧЕСКА ПАРТИЯ.
Към заявлението е приложено удостоверение за актуално правно състояние на партията, издадено на 12.11.2024 г. от СГС, VІ-13 състав, по ф.д. № 5/2020 г.
Партията е регистрирана в ЦИК с Решение № 2370-МИ от 12.09.2023 г. за участие в общите избори за общински съветници и за кметове на 29 октомври 2023 г. 
Към преписката е приложено удостоверение, че партията е представила финансови отчети за 2021, 2022 и 2023 г., издадено от Сметната палата. 
Изпълнени са законовите изисквания и условията на Решение № 2934-МИ от 11.01.2024 г. на Централната избирателна комисия за допускане на партия БЪЛГАРСКА СОЦИАЛДЕМОКРАТИЧЕСКА ПАРТИЯ за участие в новите избори за общински съветници в община Сандански, област Благоевград, насрочени на 23 февруари 2025 г. 
Предвид изложеното и на основание чл. 57, ал. 1, т. 10, буква „а“ и чл. 469 от Изборния кодекс Централната избирателна комисия
 
Р Е Ш И:
 
ДОПУСКА партия БЪЛГАРСКА СОЦИАЛДЕМОКРАТИЧЕСКА ПАРТИЯ за участие в новите избори за общински съветници в община Сандански, област Благоевград, насрочени на 23 февруари 2025 г. 
Наименованието на партията в бюлетината е БЪЛГАРСКА СОЦИАЛДЕМОКРАТИЧЕСКА ПАРТИЯ 
Решението подлежи на обжалване пред Върховния административен съд чрез Централната избирателна комисия в тридневен срок от обявяването му.
 
 
ПРЕДСЕДАТЕЛ: 
Камелия Нейкова
 
СЕКРЕТАР:
Севинч Солакова
ЕС/ЛТ
 
/ВМ/

Title Централна избирателна комисия – Решение № 4036-МИ;;;5674805/CIK.jpg?l=1000: 
Р Е Ш Е Н И Е
№ 4036-МИ
София, 6 януари 2025 г.
 
ОТНОСНО: допускане на партия „ИМА ТАКЪВ НАРОД“ за участие в новите избори за общински съветници в община Сандански, област Благоевград, насрочени на 23 февруари 2025 г. 
 
Постъпило е заявление от партия „ИМА ТАКЪВ НАРОД“, представлявана от Станислав Тодоров Трифонов, чрез упълномощения представител Т. Й. Х., заведено под № 3 на 6 януари 2025 г. в регистъра на партиите за участие в новите избори за общински съветници в община Сандански, област Благоевград, насрочени на 23 февруари 2025 г.
Заявено е искане за наименованието на партията в бюлетината по следния начин: ПП ИМА ТАКЪВ НАРОД.
Към заявлението е приложено удостоверение за актуално правно състояние на партията, издадено на 27.12.2024 г. от СГС, VІ-5 състав, по ф.д. № 5/2020 г., пълномощно в полза на Т. Й. Х. и пълномощно в полза на А. С. В.
Партията е регистрирана в ЦИК с Решение № 2388-МИ от 13.09.2023 г. за участие в общите избори за общински съветници и за кметове на 29 октомври 2023 г. 
Към преписката е приложено удостоверение, че партията е представила финансови отчети за 2021, 2022 и 2023 г., издадено от Сметната палата. 
Изпълнени са законовите изисквания и условията на Решение № 2934-МИ от 11.01.2024 г. на Централната избирателна комисия за допускане на партия „ИМА ТАКЪВ НАРОД“ за участие в новите избори за общински съветници в община Сандански, област Благоевград, насрочени на 23 февруари 2025 г. 
Предвид изложеното и на основание чл. 57, ал. 1, т. 10, буква „а“ и чл. 469 от Изборния кодекс Централната избирателна комисия
 
Р Е Ш И:
 
ДОПУСКА партия „ИМА ТАКЪВ НАРОД“ за участие в новите избори за общински съветници в община Сандански, област Благоевград, насрочени на 23 февруари 2025 г. 
Наименованието на партията в бюлетината е ПП ИМА ТАКЪВ НАРОД
Решението подлежи на обжалване пред Върховния административен съд чрез Централната избирателна комисия в тридневен срок от обявяването му.
 
 
ПРЕДСЕДАТЕЛ: 
Камелия Нейкова
 
СЕКРЕТАР:
Севинч Солакова
ЕС/МБ
 
/ВМ/

Title САЩ разчистват пътя за ядрено сътрудничество с Индия в гражданската сфера;;;8905526/b829d0b90067493ba09af1ae02e2f470--0--5f9ce7c9177445c4aac28f4b1a0cd02f.jpg?l=1000: 
САЩ са на финала по премахването на последните пречки за ядрено сътрудничество с индийски компании в гражданската сфера, заяви съветникът по националната сигурност Джейк Съливан, цитиран от Ройтерс. Вашингтон и Делхи преговарят по темата от средата на първото десетилетие на века.
През 2007 г. е подписано споразумение, което позволява на САЩ да продават на Индия ядрена технология за граждански цели, но през следващите години сделката зацикли поради необходимостта от изясняването на много детайли и премахването на забрани.
"САЩ извършват последните стъпки за отстраняване на някои регулации, които пречат на ядреното сътрудничество между водещи индийски и американски компании", заяви Съливан в Делхи. Той е на двудневна визита в Индия, броени дни преди встъпването в длъжност на Доналд Тръмп.
През 2019 г. между САЩ и Индия беше постигната договорка за изграждането на шест атомни централи с американска технология в азиатската държава.
/СС/

Title ТПС: Израелски археолози откриха манастир от византийския период с пъстър мозаечен под и необичайно сложно устроена винарна в Кирят Гат;;;undefined: 
Израелски археолози откриха манастир от византийския период с пъстър мозаечен под и необичайно сложно устроена винарна в Кирят Гат, съобщи израелската новинарска агенция ТПС.
Откритията са част от разкопки, направени по време на подготовката на изграждането на нов квартал в южния израелски град, предлагат рядката възможност да се надникне в живота на селище, което процъфтява през римския и византийския период.
Централно място в манастира заема пъстър мозаечен под, украсен с гръцки надпис на библейски стих от Второзаконие, който гласи: "Благословен ще бъдеш, кога влизаш, и благословен - кога излизаш". Мозайката, датираща от V - VI в. от н.е., изобразява кръстове, лъвове, гълъби, амфори, цветя и геометрични фигури, създадени с внимателно подредени малки камъчета.
"Това е най-големият и най-значителен обект, открит в региона от римския и византийския период", казаха Шира Лифшиц и Мааян Маргулис, ръководители на разкопките от израелската Служба за древните паметници на културата. "Находките показват непрекъснато заселване от ранния римски до късния византийски период."
Заедно с манастира разкопките разкриват развита винарна, която е претърпяла многобройни реконструкции през вековете. Отличава се с мозаечни подове в помещенията за ферментация и съдовете за събиране, като по измазаните повърхности все още се виждат остатъци от червена боя.
Израелската Служба за древните паметници на културата заяви, че мащабното производство и сложният дизайн на виноизстисквачката показват, че тя е обслужвала не само местните нужди, но и е допринасяла за регионалната търговия.
Гръцките букви, гравирани върху каменните плочи, които са използвани за зидарията, подсказват, че в изграждането на това съоръжение са вложени висококвалифициран труд и ресурси.
На обекта са открити и множество артефакти, включително вносни изделия, монети, мраморни елементи, метални инструменти и стъклени съдове, които свидетелстват за просперираща общност. Според Службата за древните паметници на културата доказателствата за местно производство на керамика, като дефектни съдове и ями за отпадъци, допълнително показват самодостатъчността и индустриалните възможности на общността.
"Селището е разположено на централен пътен възел, свързващ планинския район с крайбрежната равнина. То очевидно е обслужвало по-малките селища в района, както и преминаващите пътници. Това е най-големият и значим обект от римския и византийския период, открит в този район. Находките показват поредица от селища, започващи от ранния римски период (I в. сл. Хр.) и стигащи до края на византийския период", казва Маргулис.
Останките от римската епоха, макар и по-малко обширни, също разкриват общност, отличаваща се с богатство на материалната култура.
Планира се мозайката да бъде запазена и показана на публично място в града. "Пренасянето на мозайките е сложен процес, изискващ големи умения и прецизност", казва Марк Авраами, ръководител на отдела за опазване на изкуството в Службата за антики.
Съвременният град Кирят Гат е създаден през 1955 г. като град за развитие, за да осигури жилища за еврейски имигранти, особено от Северна Африка и Източна Европа. Градът е кръстен на библейския град Гат, един от петте филистимски града, споменати в Библията, за който се смята, че се е намирал наблизо.
Други близки археологически обекти включват Тел Харор, който се идентифицира с библейския град Герар, и Тел Ерани, който датира от ранната бронзова епоха (около 3000 г. пр. Хр.). Артефактите от тези обекти допринасят значително за разбирането на ханаанските, филистимските и израелските цивилизации, които някога са процъфтявали в тази част на Леванта.
"Проектите за разширяване на градската среда предоставят уникална възможност да се свържат общностите с историческите разкази за заобикалящата ги среда", заяви Ели Ескусидо, директорка на Службата за древните паметници на културата.
(Тази информация се разпространява по споразумение между БТА и ТПС)
/ВС/

Title Централна избирателна комисия – Решение № 4035-МИ;;;5674805/CIK.jpg?l=1000: 
Р Е Ш Е Н И Е
№ 4035-МИ
София, 6 януари 2025 г.
 
ОТНОСНО: допускане на партия „ДВИЖЕНИЕ ЗА ПРАВА И СВОБОДИ“ за участие в частичните избори за кметове на кметства, насрочени на 16 февруари 2025 г.
 
Постъпило е заявление от партия „ДВИЖЕНИЕ ЗА ПРАВА И СВОБОДИ“, подписано от представляващия партията Джевдет Ибрямов Чакъров, заведено под № 2 на 6 януари 2025 г. в регистъра на партиите за участие в частичните избори за кмет на кметство Ягнило, община Ветрино, област Варна, за кмет на кметство Билка, община Руен, област Бургас, за кмет на кметство Присад, община Генерал Тошево, област Добрич, за кмет на кметство Широки дол, община Самоков, Софийска област, за кмет на кметство Лесковец, община Оряхово, област Враца, за кмет на кметство Петърница, община Долни Дъбник, област Плевен, за кмет на кметство Крива бара, община Козлодуй, област Враца, за кмет на кметство Драгор, община Пазарджик, област Пазарджик, за кмет на кметство Стоян Михайловски, община Нови пазар, област Шумен, за кмет на кметство Аврен, община Крумовград, област Кърджали, за кмет на кметство Петрово, община Стара Загора, област Стара Загора, насрочени на 16 февруари 2025 г.
Заявено е искане за наименованието на партията в бюлетината по следния начин: Движение за права и свободи – ДПС
Към заявлението са приложени: удостоверение за актуално правно състояние на партията, издадено на 20.12.2024 г. от СГС, VІ-12 състав, по ф.д. № 2574/1990 г., и пълномощно в полза на Т. Ю. Ю.
В Централната избирателна комисия са постъпили по електронна поща и писма с вх. № ЦИК-ЧМИ-09-1 и № ЦИК-ЧМИ-09-1/1 от 06.01.2025 г., съдържащи заявлението, подписано с електронен подпис, както и копия на документи.
Партията е регистрирана в ЦИК с Решение № 2359-МИ от 12.09.2023 г. за участие в общите избори за общински съветници и за кметове на 29 октомври 2023 г.
Към преписката е приложено удостоверение, че партията е представила финансови отчети за 2021, 2022 и 2023 г., издадено от Сметната палата. 
Изпълнени са законовите изисквания и условията на Решение № 2934-МИ от 11.01.2024 г. на Централната избирателна комисия за допускане на партия „ДВИЖЕНИЕ ЗА ПРАВА И СВОБОДИ“ за участие в частичните избори за кмет на кметство Ягнило, община Ветрино, област Варна, за кмет на кметство Билка, община Руен, област Бургас, за кмет на кметство Присад, община Генерал Тошево, област Добрич, за кмет на кметство Широки дол, община Самоков, Софийска област, за кмет на кметство Лесковец, община Оряхово, област Враца, за кмет на кметство Петърница, община Долни Дъбник, област Плевен, за кмет на кметство Крива бара, община Козлодуй, област Враца, за кмет на кметство Драгор, община Пазарджик, област Пазарджик, за кмет на кметство Стоян Михайловски, община Нови пазар, област Шумен, за кмет на кметство Аврен, община Крумовград, област Кърджали, за кмет на кметство Петрово, община Стара Загора, област Стара Загора, насрочени на 16 февруари 2025 г.
Предвид изложеното и на основание чл. 57, ал. 1, т. 10, буква „а“ и чл. 464 от Изборния кодекс Централната избирателна комисия
 
Р Е Ш И:
 
ДОПУСКА партия „ДВИЖЕНИЕ ЗА ПРАВА И СВОБОДИ“ за участие в частичните избори за кмет на кметство Ягнило, община Ветрино, област Варна, за кмет на кметство Билка, община Руен, област Бургас, за кмет на кметство Присад, община Генерал Тошево, област Добрич, за кмет на кметство Широки дол, община Самоков, Софийска област, за кмет на кметство Лесковец, община Оряхово, област Враца, за кмет на кметство Петърница, община Долни Дъбник, област Плевен, за кмет на кметство Крива бара, община Козлодуй, област Враца, за кмет на кметство Драгор, община Пазарджик, област Пазарджик, за кмет на кметство Стоян Михайловски, община Нови пазар, област Шумен, за кмет на кметство Аврен, община Крумовград, област Кърджали, за кмет на кметство Петрово, община Стара Загора, област Стара Загора, насрочени на 16 февруари 2025 г.
Наименованието на партията в бюлетината е Движение за права и свободи – ДПС
Решението подлежи на обжалване пред Върховния административен съд чрез Централната избирателна комисия в тридневен срок от обявяването му.
 
ПРЕДСЕДАТЕЛ: 
Камелия Нейкова
 
СЕКРЕТАР:
Севинч Солакова
 
 
ЛГ/МБ
/ВМ/

Title Централна избирателна комисия – Решение № 4034-МИ;;;5674805/CIK.jpg?l=1000: 
Р Е Ш Е Н И Е
№ 4034-МИ
София, 6 януари 2025 г.
 
ОТНОСНО: допускане на партия „ДВИЖЕНИЕ ЗА ПРАВА И СВОБОДИ“ за участие в новите избори за общински съветници в община Сандански, област Благоевград, насрочени на 23 февруари 2025 г. 
 
Постъпило е заявление от партия „ДВИЖЕНИЕ ЗА ПРАВА И СВОБОДИ“, подписано от представляващия партията Джевдет Ибрямов Чакъров, заведено под № 1 на 6 януари 2025 г. в регистъра на партиите за участие в новите избори за общински съветници в община Сандански, област Благоевград, насрочени на 23 февруари 2025 г.
Заявено е искане за наименованието на партията в бюлетината по следния начин: Движение за права и свободи – ДПС.
Към заявлението е приложено удостоверение за актуално правно състояние на партията, издадено на 20.12.2024 г. от СГС, VІ-12 състав, по ф.д. № 2574/1990 г., и пълномощно в полза на Т. Ю. Ю.
В Централната избирателна комисия са постъпили по електронна поща и писма с вх. № ЦИК-ЧМИ-09-1 и № ЦИК-ЧМИ-09-1/1 от 06.01.2025 г., съдържащи заявлението, подписано с електронен подпис, както и копия на документи.
Партията е регистрирана в ЦИК с Решение № 2359-МИ от 12.09.2023 г. за участие в общите избори за общински съветници и за кметове на 29 октомври 2023 г. 
Към преписката е приложено удостоверение, че партията е представила финансови отчети за 2021, 2022 и 2023 г., издадено от Сметната палата. 
Изпълнени са законовите изисквания и условията на Решение № 2934-МИ от 11.01.2024 г. на Централната избирателна комисия за допускане на партия „ДВИЖЕНИЕ ЗА ПРАВА И СВОБОДИ“ за участие в новите избори за общински съветници в община Сандански, област Благоевград, насрочени на 23 февруари 2025 г. 
Предвид изложеното и на основание чл. 57, ал. 1, т. 10, буква „а“ и чл. 469 от Изборния кодекс Централната избирателна комисия
 
Р Е Ш И:
 
ДОПУСКА партия „ДВИЖЕНИЕ ЗА ПРАВА И СВОБОДИ“ за участие в новите избори за общински съветници в община Сандански, област Благоевград, насрочени на 23 февруари 2025 г. 
Наименованието на партията в бюлетината е Движение за права и свободи – ДПС 
Решението подлежи на обжалване пред Върховния административен съд чрез Централната избирателна комисия в тридневен срок от обявяването му.
 
 
ПРЕДСЕДАТЕЛ: 
Камелия Нейкова
 
СЕКРЕТАР:
Севинч Солакова
ЛГ/МБ
 
/ВМ/

Title АПИ: Информация за състоянието на републиканските пътища към 17:30 ч. на 06.01.2025 г.;;;53447/API.jpg?l=1000: 
I.МЕТЕОРОЛОГИЧНА ОБСТАНОВКА:
Температурите са в интервала от -1°С до +15°С.
Времето над страната е предимно ясно.
Пътните настилки са предимно сухи, на места заледени, обработени и проходими при зимни условия.
 
II. СЪСТОЯНИЕ НА АВТОМАГИСТРАЛИТЕ:
АМ „Тракия“:
Област София:
Движението при Мухово от км 44+400 до км 46+480 посока Бургас се осъществява с повишено внимание поради обезопасяване на пътния участък в аварийната лента. Срок до 31.12.2025 г.;
Област Стара Загора:
Движението по АМ „Тракия“ от км 70+000 до км 106+000 в двете посоки поетапно се осъществява само по активната лента поради подмяна на мантинела в средната разделителна ивица. Регулира се с пътни знаци и временна сигнализация. Срок до 07.01.2025 г.
Област Стара Загора:
Движението по АМ Тракия в участъка от км 208+000 до 229+000 в двете посоки се осъществява с повишено внимание и стесняване на едната лента за движение, поради поетапна подмяна на ограничителни системи за пътища. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 17.01.2025 г.
Област Бургас:
Движението от км 346+400 до км 349+000 в посока София се осъществява с повишено внимание по активната и изпреварващата лента поради частични ремонтни дейности на асфалтовата настилка в аварийната лента. Аварийната лента е ограничена. Скоростта е ограничена на 70 км/ч. Водачите да се движат с повишено внимание и съобразена скорост. Участъкът е сигнализиран с пътни знаци. Срок до 31.12.2025 г.;
АМ „Хемус“:
Област София:
Ограничава се преминаването в тръбата посока София на тунел „Правешки ханове“, като движението се осъществява двупосочно в тръбата посока Варна поради ремонтни дейности. Срок до 31.07.2025 г.;
Ограничава се преминаването в тръбата за София на тунел „Топли дол“, като движението се осъществява двупосочно в тръбата за Варна поради ремонтни дейности. Срок до 03.06.2025 г.;
Област Варна:
Движението по аварийната лента от км 388+710 до км 389+290 в посока София е ограничено поради компрометиран участък от асфалтовата настилка. Движението на МПС се осъществява по активната и изпреварващата лента. Скоростта на движение се ограничава до 80 км/ч. Участъкът е сигнализиран с пътни знаци. Срок до 31.03.2025 г.
АМ „Струма“:
Област Благоевград:
Движението в участъка от км 370+400 до км 373+100 се осъществява двупосочно в лявото и дясното платно за движение на магистралния участък, като се запазва етапната връзка при км 373+100, при съществуващо вече трасе на път I-1 (Е-79). Водачите да се движат с повишено внимание и съобразена скорост. Срок до 31.01.2025 г.;
Област Перник:
Движението в участъка от км 19+561 до км 22+144 в посока Благоевград се осъществява с повишено внимание поради монтиране на шумозащитни съоръжения. Затворена за движение е аварийна лента, като движението се осъществява по активна и изпреварваща лента. Участъкът е сигнализиран от пътни знаци. Срок до 28.02.2025 г.;
Движението по АМ Струма от км 19+389 до км 19+929 се осъществява с повишено внимание и ограничение на скоростта до 80 км/ч поради необходимостта от направа на обръщало за снегопочистваща техника през зимния сезон. Участъкът е сигнализиран с пътни знаци. Срок до 31.03.2025 г.;
Движението в участъка от км 23+270 до км 24+180 посока ГКПП „Кулата“ се осъществява с повишено внимание и ограничение скоростта до 50 км/ч във връзка с невъзможността за полагане на износващ пласт от асфалтово покритие. Участъкът е сигнализиран с пътни знаци. Срок до 15.01.2025 г.;
Област Кюстендил:
Движение с повишено внимание в тунел "Блатино" в дясната тръба посока София – Благоевград при км 56+800 поради надвиснал разклонителен кабел. Движението в района е сигнализирано с пътни знаци. Водачите да се движат с повишено внимание и съобразена скорост. Срок 08.01.2025 г.;
АМ „Марица“: няма въведени ограничения.
АМ „Черно море“: няма въведени ограничения.
АМ „Европа“: няма въведени ограничения.
 
ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:
1.   Проходи:
- „Върбишки“ - затворен за всички МПС. Срок: целогодишно; 
- „Златишки“ - затворен за всички МПС. Срок: целогодишно;
- „Котленски“ - отворен за всички МПС;
- „Приморски“ - отворен за всички МПС;
- „Републиката“ - отворен за всички МПС;
- „Ришки“ - отворен за всички МПС;
- „Печинско“ - отворен за всички МПС;
- „Рожен“ - отворен за всички МПС;
- „Предел“ - отворен за всички МПС;
- „Шипково – Рибарица“ - затворен за всички МПС;
- „Превала“ - отворен за всички МПС;
- „Троянски“ - затворен за всички МПС;
- „Айтоски“ - Движението по път III-208 през „Айтоски“ проход в участъка Айтос – Ябълчево от км 82+700 до км 94+200 е ограничено за МПС над 12 тона.
Обходен маршрут: по път II-73 през „Ришки“ проход.;
- „Вратник“ - забранен за МПС над 3,5 тона и над 10 тона на участъци. Срок до 31.12.2025 г.;
- „Петрохан“ - забранен за МПС над 12 тона в двете посоки, както и тегленето на ремаркета, както и движението на МПС с дължина над 12 метра. Срок: целогодишно;
- „Дюлински“ - за бранен за МПС над 3,5 тона;
- „Пампорово“ - забранен за МПС над 3,5 тона; 
- „Твърдишки“ - забранен за МПС над 10 тона; 
- „Шипка“ - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. 
 
IV. СЪСТОЯНИЕ НА РЕПУБЛИКАНСКАТА ПЪТНА МРЕЖА:
ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:
- път I-1 /Е79/ Граница Румъния – о.п. Видин – Димово – Ружинци – Белотинци – о.п. Монтана – о.п. Враца – Мездра – Ботевград – Горни Богров – о. п. София – Даскалово – о.п. Дупница – о.п. Благоевград – о.п. Симитли – Кресна – Кулата – граница Гърция:
Област Видин:
Движението по път Видин – Монтана в района на кръстовището с път III-141 Кула – Грамада – Срацимир от км 26+300 до км 27+300 се осъществява с повишено внимание, като временно се въвежда ВОБД поради изграждане на пътен подлез. В този участък за целта е изграден обходен път, като трасето се измества южно от сегашното му местоположение. Срок до 30.05.2025 г.
Област София:
Движението по път Мездра – Лютидол от км 161+000до км 172+000 се ограничава и в двете посоки за всички МПС поради строително монтажни работи за модернизация на пътя. 
Обходени маршрути:
-  леките автомобили до 3,5 т преминават по път III-1004 Паволче – Челопек, път III-1602 Челопек – Лютиброд, път II-16 Лютиброд – Елисейна – Своге, път II-18 Софийски околовръстен път и обратно.
За превозните средства над 3,5 т обходните маршрути са:
път II-13 Крапчене – Криводол – Борован – Бяла Слатина – Кнежа – Долни Дъбник, път I-3 Долни Дъбник – Луковит – Златна Панега – АМ „Хемус“ и обратно;
път II-15 Враца – Борован, път II-13 Борован – Бяла Слатина – Кнежа – Долни Дъбник, път I-3 Долни Дъбник – Луковит – Златна Панега – АМ „Хемус“ и обратно.
Движението по път II-16 София – Своге – Ребърково – Мездра е отворен само за движение на МПС до 3,5 тона до 13.01.2025 г.;
Във връзка с изпълнение на обект по модернизиране на път I-1 Мездра – Ботевград се въвеждат следните ограничения в участъка от км 176+700 до км 194+170:
Обособяване на вход-изход за строителна техника при км 193+390 ляво, км 193+470 дясно и 193+760 ляво и дясно и ограничаване на скоростта до 40 км/ч.;
Км 177+000 – изградена е етапна връзка между съществуващия път I-1 и новоизградения път, като се осъществява двупосочно в лявото платно до км 178+000, където преминава двупосочно в дясното платно. От км 178+800 до км 179+300 движението влиза отново по стария път, поради възникнало свлачище. От км 179+300 до км 180+800 движението продължава двупосочно в дясното платно;
От км 180+800 до км 191+960 движението се осъществява регулярно по новоизградения четирилентов път. Превключване на движението от двулентов към четирилентов път при км 180+800 в посока Ботевград и при км 191+960 в посока Мездра. Превключване на движението от четирилентов към двулентов път при км 180+800 в посока Мездра и км 191+960 в посока Ботевград; 
При км 192+140 е изградена етапна връзка за превключване на движението от съществуващия път I-1 към новоизградения път след с. Скравена;
Поради необходимост от извършване на защита на преносен газопровод „Русия – България“ – Северен клон при км 193+408, предвидена сигнализация за ВОБД от км 193+290 до км 193+590, без отбиване на движението – първи етап. Втори етап – ограничаване на движението от км 193+370 до км до км 193+460 и обособяване на байпас като обходен маршрут, със сигнализация от км 193+170 до км до км 193+880;
От км 193+540 до км 194+170 - работен участък от двете страни на съществуващия път, без отбиване на движението; 
Цялостната сигнализация за ВОБД е от км 176+700 до км 194+170 ляво и дясно, като скоростта на движение се ограничава до 30 км/ч.; Срок 13.01.2025 г.;
Движението по път Ботевград – София от км 192+000 до км 215+600 се осъществява с повишено внимание поради влошено експлоатационно състояние на пътната настилка. Скоростта е ограничена до 50 км/ч. Срок до 31.03.2025 г.;
Движението на товарни МПС над 15 т в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 31.03.2025 г.;
Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 31.03.2025 г;
Въвежда се реверсивно движение по път София – Перник както следва:
Участък 1: от км 276+040 до км 277+610, като се обособяват 2 ленти за движение в посока София. Всеки работен ден от 06:00 ч. до 10:00 ч.
През последен празничен ден и всяка неделя от 10:00 ч. до 19:00 ч.
Участък 2: от км 278+567 до км 282+000, като се обособяват 2 ленти за движение в посока София от км 278+567 до км 281+800.
През последен празничен ден и всяка неделя от 10:00 ч. до 19:00 ч.
Област Перник:
Въвежда се реверсивно движение по път I-1 София – Перник в участъка от км 285+753 до км 286+985 както следва:
- всеки петък, или последния работен ден преди празници – две ленти в посока излизане от София, за времето от 12:00 ч. до 20:00 часа;
- първия почивен /празничен/ ден – две ленти в посока излизане от София, за времето от 08:00 ч. до 14:00 ч.;
- в последния почивен /празничен/ ден остава в сила постоянната организация на движение, която осигурява две ленти в посока влизане в София.
При необходимост и в други дни, след съгласуване с органите на сектор „Пътна полиция“ при СДВР. Реверсивно движение се въвежда в светлата част на денонощието при благоприятни атмосферни условия. По преценка на ОПУ София крайните часове могат да бъдат удължавани или скъсявани. Срок до 01.03.2025 г.;
Област Благоевград:
Движение с повишено внимание по път I-1 /Е-79/ Благоевград – Кресна в участъка от км 388+600 до 389+550 през Кривия тунел поради предстоящ ремонт на осветлението. Водачите да се движат с повишено внимание и съобразена скорост, съгласно въведената ВОБД. Срок до 10.12.2025 г.„
Движение с повишено внимание по път I-1 /Е-79/ София – Кулата в тунел „Железница“ поради частично неработещо осветление в тунела. Водачите да се движат с повишено внимание и съобразена скорост. Срок до отстраняване на повредата.;
- път І-2 /Е-70/ Граница Румъния – Русе – Цар Калоян – о.п. Разград – о.п. Шумен – Девня – Варна: 
Област Русе:
Движението през Дунав мост при Русе от км 0+000 до км 1+057 /на работни участъци по 400 м./ се осъществява двупосочно в една лента с пропускателен режим поради ремонтни дейности на мостовото съоръжение. Максималната допустима ширина на преминаващите МПС е 2.75 м. и обща маса до 60 т. Участъкът е сигнализиран с пътни знаци и адаптивна светофарна уредба. Ограничението на скоростта е до 20 км/ч. Срок до 10.07.2026 г. 
Област Шумен:
Движението в участъка Шумен – Варна от км 146+775 до км 158+095 е ограничено поради ремонтни дейности. Обходен маршрут на територията на област Шумен: двете посоки за МПС от Зайчино Ореше през п.в.Каспичан и качване на АМ Хемус до кръстовище с път I-2 /км 144+677/ Русе-Варна. Движението се регулира с пътни знаци. Срок до 07.01.2025 г.
Област Варна:
Движението по път Ветрино – Девня от км 166+853 до км 172+260 се ограничава и в двете посоки поради извършване на превантивен ремонт. Движението на МПС се пренасочва по обходни маршрути:
−          За МПС движещи се Ветрино – Девня отклоняване  по общински път при км 166+864 до  п.в. „Неофит Рилски“ и качване на АМ „Хемус“ в посока Варна до п.в. „Суворово“ при км 402+050, слизане от АМ „Хемус“ по път III-2009 до кръстовище с път I-2 до гр. Девня;
−          За МПС движещи се по път Девня – Варна по направление Неофит Рилски – отклоняване при км 174+385 по общински път до път III-2009 до п.в. „Суворово“, качване на АМ „Хемус“ – посока  София, движение по АМ „Хемус“ до п.в. „Неофит Рилски“ при км 392+340, слизане от АМ „Хемус“, по общински път до Неофит Рилски. Участъкът е сигнализиран от пътни знаци съгласно въведената ВОБД. Срок до 07.10.2025 г.;
Движението в участъка Зайчино ореше – с. Ветрино  от км 146+775 до км 158+095 временно се ограничава поради възстановяване и подобряване на транспортно – експлоатационните качества  на асфалтовата настилка. Движението на ППС се пренасочва по обходни маршрути:
−          За ППС движещи се от с. Белоградец - път VAR 1101 и търсещи направление гр. Девня  –  отклоняване при км 150+916 - кръстовище на път I-2 с път VAR 1101 и VAR 1100, движение по път VAR 1100 до  пътен възел при с. Невша, качване на АМ „Хемус“ посока гр. Варна до п.в. „Суворово“ при км 402+050, слизане от АМ „Хемус“, път III-2009 до кръстовище с път I-2, път I-2, гр. Девня;
−          За ППС движещи се от с. Белоградец -  път VAR 1101 и търсещи направление гр. Нови пазар - отклоняване при км 150+916  -  кръстовище на път I-2 с път VAR 1101 и VAR 1100, движение по път VAR 1100 до пътен възел при с. Невша, качване на АМ „Хемус“  посока гр. Шумен до п.в. "Каспичан" при км 362+582, слизане от АМ „Хемус“, път  I-2, гр. Нови Пазар;
−          За ППС движещи се от с. Ветрино и търсещи направление гр. Нови пазар - отклоняване при км 158+098 – кръстовище на път I-2 с път III-208, движение по път III-208 до пътен възел „Златина“, качване на АМ „Хемус“ посока гр. Шумен до п.в. „Каспичан“ при км 362+582, слизане от АМ „Хемус“, път I-2, гр. Нови Пазар;
−          За ППС движещи се от с. Зайчино ореше, с. Стан и гр. Нови пазар и търсещи направление гр. Девня – отклоняване при км 134+200 на път I-2 през пътен възел „Каспичан“, качване на АМ „Хемус“ посока гр. Варна до п.в. „Суворово“ при км 402+050, слизане от АМ „Хемус“, път III-2009 до кръстовище с път I-2, път I-2, гр. Девня. Участъкът е сигнализиран с пътни знаци съгласно въведената ВОБД. Срок до 10 часа на 08.01.2025 г.
- път І-3 /Е-83/ Гара Бяла – о.п. Плевен – Луковит – Коритна – Ябланица – Ботевград:
Област София:
Движението по път Правец – Джурово от км 171+000 до км 199+000 се осъществява с повишено внимание поради неравности по пътната настилка. Участъкът е сигнализирана с пътни знаци. Срок до 31.03.2025 г.;
Движението по път Правец – Разлив – Трудовец – Ботевград в участъка от отклонението за пътен възел „Правец“ на АМ „Хемус“ до кръстовището с първокласен път І-1 Враца – Ботевград – София от км 193+345 до км 199+402 е ограничено за движение на МПС над 12 т. 
Обходен маршрут: по АМ „Хемус“ и път ІІ-17 Мездра – Ботевград в двете посоки. Срок до 31.03.2025 г.
- път І-4 /Е-772/ Коритна – Български Извор – Микре – о.п. Севлиево – В. Търново – о.п. Омуртаг – о.п. Търговище – о.п. Шумен: няма въведени ограничения.
- път І-5 /Е-85/ Русе – Бяла – Полски Тръмбеш – Велико Търново – о.п. Дебелец – Дряново – Габрово – Шипка – Казанлък – о.п. Стара Загора – Средец – Димитровград – о.п. Хасково – Конуш – Черноочене – Кърджали – Маказа – граница Гърция:
Област Велико Търново:
Движението по път Русе – Велико Търново – Габрово от км 65+200 до км 90+245 от гр. Полски Тръмбеш – с. Поликраище се осъществява двупосочно с преминаване от една лента в друга поради частични ремонтни дейности на асфалтовата настилка. Движението се регулира от сигналисти. Срок до 31.03.2025 г.;
Област Стара Загора:
Движението по път I-5 в участъка на проход ,,Шипка'' при км 179+650 се осъществява с повишено внимание и стесняване на едната лента за движение с ограничаване на скоростта до 10 км/ч, поради извършване на аварийно-възстановителни дейности по пропадане на банкет и италиански улей. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 31.01.2025 г.;
Област Кърджали:
Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок – целогодишно;
Движението по път Черноочене – Кърджали само в посока от Черноочене към Кърджали е ограничено за движение на МПС над 15 т.
Обходни маршрути:
- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.
- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.
- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. Срок – целогодишно.
- път І-6 /Е-871 и Е-773/ Граница Македония – Гърляно – о.п. Кюстендил – Радомир – Перник – ок.п. София – Долни Богров – Пирдоп – Розино – Карлово – о.п. Калофер – о.п. Казанлък – о.п. Сливен – Лозенец – Карнобат – Бургас: 
Област Сливен:
Движение по път Калояново – Трапоклово от км 405+000 до км 413+000 се осъществява с повишено внимание поради частичен ремонт на асфалтова настилка. В участъка има въведена ВОБД и е сигнализиран с пътни знаци. Срок до 30.04.2025 г.
 
- път І-7 Граница Румъния – о.п. Силистра – о.п. Дулово – о.п. Шумен – о.п. Преслав – Върбица – Бероново – Мокрен – Зимница – о.п. Елхово – п.к. – Лесово – граница Турция: няма въведени ограничения.
- път І-8 /Е-80/ Граница Сърбия – Калотина – Драгоман – ок.п. София – о.п. Ихтиман – Костенец – Белово – Пазарджик – Пловдив – Поповица – о.п. Хасково – Харманли – Любимец – Свиленград – Капитан Андреево: няма въведени ограничения.
Област София:
Движението в участъка Вакарел – Ихтиман от км 110+700 до км 118+800 се осъществява с повишено внимание поради лошо експлоатационно състояние и намален габарит на пътното тяло. Поставена е необходимата предупредителна сигнализация. Срок до 31.03.2025 г.;
Въвежда се ВОБД по път I-8 Калотина – София от км 30+559 до км 36+365:
Поради изграждането на участък от АМ „Европа“ и на пътни връзки към нея при км 33+600 /съществуващо трасе на път I-8/, движението по път I-8 посока Калотина се отбива по пътна връзка „София – Калотина“, като преминаването към нея започва от км 36+536 /пътни знаци Ж15 и Т1/ и се излиза на новоизградения участък на АМ „Европа“ при км 32+747 /пътен знак Д5/. Движението в посока София преминава от съществуващото вече трасе на АМ „Европа“ и новоизградения участък, към пътна връзка „Калотина – София“ /съществуващо трасе на път I-8/, с постепенно отбиване от км 32+559. Срок 25.05.2025 г.
Област Хасково:
Движението в участъка Първомай – Харманли от км 275+600 до км 298+300 в отделни участъци се осъществява двупосочно в една пътна лента поради ремонтни дейности на асфалтовата настилка. Участъците са сигнализирани с пътни знаци и ограничение на скоростта до 50 км/ч извън населените места и до 40 км/ч в населените места. Срок до 02.09.2025 г.
- път І-9 /Е-87/ граница Румъния – Дуранкулак – Шабла – о.п. Каварна – Балчик – Оброчище – Кранево – Златни пясъци – Св. Св. Константин и Елена – Варна – Старо Оряхово – Обзор – о.п. Слънчев бряг – Бургас – Маринка – Звездец – о.п. Малко Търново – граница Турция:
Област Варна:
Движението по път I-9 в участъка кръгово кръстовище ,,Миньор“ – обръщач Евксиноград от км 95+600 до км 97+925 се осъществява двупосочно в лявото пътно платно, в посока к.к. Златни пясъци поради изграждане на магистрални водопроводи и изграждане на битова канализация. Затворено за движение е дясното платно, посока гр. Варна. По дължината на участъка се обособяват временни спирки, като превозните средства на градския транспорт спират на платното за движение. Движението на МПС се осъществява съгласно въведената ВОБД. Срок до 20.05.2025 г.
Област Бургас:
Движението по път Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 31.03.2025 г.
 
V. СЪСТОЯНИЕ НА РЕПУБЛИКАНСКАТА ПЪТНА МРЕЖА: 
1.   Ремонтни дейности и временна организация на движението /ВОД/: 
ОПУ-Благоевград:. 
Временно са въведени следните ограничения за движение на МПС:
Път III-197: Движението по път III-197 Гоце Делчев – Сатовча при км 25+967 в района на с. Плетена е ограничено за МПС над 12 т. от км 7+559 до км 29+541 поради обследване на мостово съоръжение над р. „Бистрица“. 
Обходен маршрут: по път III-1972 Сатовча – Вълкосел – Абланица – Дъбница и обратно. Срок до 30.06.2025 г.;
Път ІІІ-1905: Движение с повишено внимание и етапно ограничение по път Господинци – Балдево – Огняново – Марчево – Гърмен от км 0+000 до км 10+500 поради изпълнение на СМР. ВОБД ще се изпълни на 3 етапа както следва:
Етап 1 - Пълно затваряне от км 0+000 до км 4+700 /разклона за с. Балдево/
Обходен маршрут: По път ІІ-19 при км 87+583 /кръгово кръстовище в гр. Гоце Делчев/ - по път ІІІ-197 до км 3+100 /кръстовище с път ІІІ-1905/ до разклона за с. Балдево и обратно.
Етап 2 - Пълно затваряне от км 4+700 до км 7+300 /началото на с. Огняново/                        
Обходен маршрут: По път ІІІ-1905 от разклона за с. Балдево до кръстовище с път ІІ-19 при км 78+400 /в с. Господинци/; по път ІІ-19 при км 87+583 /кръгово кръстовище в гр. Гоце Делчев/; по път  ІІІ-197 до км 3+100 /кръстовище с път ІІІ-1905/ по път ІІІ-1905 до с. Огняново и обратно.
Етап 3 - В рамките на населените места - селата Огняново, Марчево и Гърмен, ремонтните дейности ще се извършват на половин платно, като движението ще се извършва в една лента, чрез пропускане съгласно Глава пета от  Наредба № 3 от 16.08.2010 год. за ВОБД при дълготрайни СМР без отбиване на движението съгласно Приложение № 53 и 54 към чл. 71, ал. 1, т. 2 и т. 3. По време на пълното затваряне на участъците от всички етапи, движение ще се допуска на МПС със специален режим.  Водачите да се движат с повишено внимание и съобразена скорост, съобразно създадената организация на движение. Срок до 12.07.2027 г.
Ремонтни дейности: 
Път II-19: Движението по път II-19 Разлог – Гоце Делчев от км 36+570 до км 83+570 се осъществява с повишено внимание поради частични ремонтни дейности на асфалтовата настилка. Движението се регулира от пътни знаци и временна организация. Водачите да се движат с повишено внимание и съобразена скорост, съгласно създадената организация за движение. Срок до 12.07.2027 г.;
ОПУ-Бургас:
Път III-208: Движението по път ІІІ-208 Провадия – Айтос от км 82+700 до км 94+200 в участъка Айтос – Ябълчево/Руен е ограничено за транзитно движение на МПС с тегло над 12 т. 
Обходен маршрут: по път II-73 Шумен – Карнобат (през Ришки проход).Участъкът е сигнализиран с пътни знаци. Срок до 31.03.2025 г.;
Път III-906: Движение по път III-906 Паницово – Гюльовца /„Дюлински“ проход/ от км 14+100 до км 32+950 е ограничено за МПС над 3,5 тона поради намален габарит на пътното тяло. Срок до 31.03.2025 г.;
Път III-906: Движението по път III-906 Дюлино – разклона за Раковсково в участъка от км 14+100 до км 17+250 се ограничава и в двете посоки поради основен ремонт на пътното платно. 
Обходен маршрут: от път I-9 Варна – Бургас към общински път VAR с. Паницово и общински път BGS 2124 за с. Раковсково през път I-9 към път III-9061 кръстовище с. Тънково – път III-906 и обратно. Участъкът е сигнализиран от пътни знаци. Срок: до 28.02.2025 г.;
Път III-906: Движението по път на III-906 Паницово – разклон Горица в участъка от км 14+100 до км 34+100 е ограничено поради изпълнение на частични ремонтни дейности на асфалтовата настилка. 
Обходен маршрут: Обходен маршрут: Дюлино – Попович – Обзор – Слънчев бряг – Тънково – Оризаре – Гюльовца и обратно. Срок до 30.04.2025 г.;
Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради намален габарит на пътното тяло. Срок до 31.03.2025 г.;
Път III-992: Движението по път III-992 Росенец – Росен – Веселие – Ясна поляна – Приморско е ограничено и в двете посоки в участъка Росен – Веселие поради строително монтажни работи на пътното платно.
Обходен маршрут: път II-99 Бургас – Созопол – Приморско и обратно, и по общински път Равадиново – Веселие. Срок до 27.02.2025 г.;
Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. 
Обходен маршрут: Чубра – Петолъчката – Карнобат – Мъдрино – Лозарево и обратно. За пътуващите товарни автомобили към Сунгурларе обходният маршрут е по път III-705 Карнобат – Мъдрино – Сунгурларе и обратно. Срок до 30.03.2025 г.;
Ремонтни дейности:
Път III-539: Движението по път III-539 Трояново – Айтос от км 25+100 до км 46+600 се осъществява с повишено внимание поради извършване на частични ремонтни дейности на асфалтовата настилка. Скоростта на движение е ограничена до 50 км/ч. извън населените места и на 40 км/ч. в населените места. Участъкът е сигнализиран от пътни знаци. Срок до 31.03.2025 г.;
Път III-539: Движението по път III-539 Средец – Дюлево – Русокастро – Трояново – Айтос в участъка Средец – Русокастро от км 0+000 до км 17+800 се осъществява с повишено внимание поради частични ремонтни дейности на асфалтовата настилка. Скоростта на движение е ограничена на 50 км/ч  в извън населените места и на 40 км/ч в населените места. Участъкът е сигнализиран с пътни знаци. Срок до 21.08.2026 г.;
Път III-907: Движението по път III-907 Маринка – Звездец – Визица – Царево – М.Търново от км 0+000 до км 24+600. Се осъществява с повишено внимание поради ремонтни работи по асфалтовата настилка. Участъкът е сигнализиран с пътни знаци. Срок: до 31.03.2025.;
Път III-5391: Движението по път III-5391 Аспарухово – Карнобат от км 6+600 до км 21+052 се осъществява с повишено внимание поради извършване на строителни и монтажни дейности. Скоростта на движение е ограничена до 50 км/ч извън населените места и до 40 км/ч в населените места. Временната организация на движението е до въвеждане на обекта в експлоатация. Участъкът е сигнализиран с пътни знаци. Срок до 31.03.2025 г.;
Път ІІІ-7006: Движението по път ІІІ-7006 Садово – Медвен от км 0+000 до км 7+600 се осъществява с повишено внимание поради ремонтни дейности на асфалтовата настилка. Скоростта на движение е ограничена до 40 км/ч. Участъкът е сигнализиран с пътни знаци. Срок до 31.03.2025 г.;
Път III-7908: Движението по път III-7908 Твърдица – Маринка от км 20+500 до км 23+200 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.03.2025 г.
ОПУ-Варна:
Временно са въведени следните ограничения за движение на МПС:
Път III-731: Движението по път III-731 в с. Храброво от км 35+870 до км 35+970 e ограничено за МПС с обща маса над 3,5 тона поради влошено експлоатационно състояние на плочест водосток при км 35+920. 
Обходен маршрут:
- посока гр. Провадия: от гр. Шумен се отбиват при км 35+901 на път III-731 и пренасочват по общински път VAR 2220 през с. Комарево към път III-208 при км 23+975. 
- посока гр. Шумен: от гр. Провадия се отбиват при км 23+975 на път III-208 в дясно към общински път VAR 2220 през с. Комарево и от там включване към път III-731 при км 35+901 в с. Храброво. Участъкът е сигнализиран с пътни знаци съгласно ВОБД. Срок до 31.03.2025 г.;
Път III-906: Движението по път III-906 през началото на Дюлински проход в участъка от разклона с път I-9 Старо Оряхово – Обзор до кръстовището за с. Господиново от км 0+000 до км 4+200 е ограничено поради ремонтни дейности на асфалтовата настилка. 
Обходен маршрут: Господиново – Дюлино – Попович – Обзор и обратно. Срок до 30.04.2025 г.
Ремонтни дейности:
Път III-906: Движението по път III-906 през „Дюлински“ проход в участъка кръстовище с път I-9 Старо Оряхово – Обзор – с. Дюлино от км 0+000 до км 14+200 в двете посоки се осъществява с повишено внимание поради извършване на ремонтни дейности на асфалтовата настилка. Строителните работи се изпълняват без отбиване на движението с работен участък върху част или върху една пътна лента. Срок до 31.10.2025 г.;
Път III-2008: Движението по път III-2008 гр. Белослав – с. Страшимирово от км 10+668 до км 11+078 и в двете посоки се осъществява с повишено внимание поради изграждане на пътен възел, пътна варианта и надлез над ж.п. „София – Варна“ и път  III-2008 Девня (кв. Повеляново) – Езерово – Варна“ при км 10+960. Строителните работи се изпълняват без отбиване на движението чрез временно ползване на части от пътното платно и на земи в обхвата на пътя. Скоростта на движение на МПС при работен участък върху едната пътна лента се ограничава на 40 км/ч. Участъкът е сигнализиран с пътни знаци съгласно въведената ВОБД. Срок до 09.01.2025 г.
ОПУ-В. Търново:
Временно са въведени следните ограничения за движение на МПС:
Път III-407: Ограничено е движението и в двете посоки по път III-407 Стражица – Полски Тръмбеш – Страхилово в участъка от км 63+252 до км 63+820 в урбанизираната територия на гр. Полски Тръмбеш, поради извършване на ремонт на ул. Янтра. Движението се регулира от пътни знаци. Обходен маршрут: по уличната мрежа на гр. Полски Тръмбеш. Срок до 19.03.2025 г.;
Път III-551: Движението по път ІІІ-551 Дебелец – Средни колиби – Елена е ограничено за МПС над 10 тона и над 10 метра дължина поради намален габарит на пътното тяло. 
Обходен маршрут за тежкотоварни автомобили над 10 тона По път І-5 Дебелец - В.Търново, по път І-4 В.Търново - Лясковски кантон, по път ІІ-53 Мерданя - Златарица - Златаришки кантон - Елена и обратно, също така по пътища:
- за посока с. Дебелец – гр. Елена: по път I-5 Дебелец – В. Търново, по път I-4 В.Търново – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Дебелец: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – В. Търново, по път I-5 В. Търново - Дебелец. Срок до 31.12.2025 г.;
Път ІII-551: Движението по път ІІІ-551 Дебелец – Средни колиби – Елена в участъка от км 10+750 до км 10+850 в зоната на мостово съоръжение при км 10+796 в района на с. Плаково се осъществява в една лента, поради увреждане от ПТП конструкцията на съоръжението. Движението се регулира с пътни знаци. Срок. до 31.03.2025 г.;
Път III-504: Движението за товарни автомобили с обща маса над 12 т по път III-504 Самоводене – Обединение – Алеково в участъка от км 26+000 до км 36+850 от с. Обединение до с. Масларево е ограничено поради лошо експлоатационно състояние на мостово съоръжение при км 36+049. Движението се регулира с пътни знаци. 
Обходен маршрут: Обединение – П. Тръмбеш – Пейчиново – Масларево и обратно. Срок до 31.03.2025 г.;
Път III-514: Ограничено е движението по път III-514 Г.Оряховица – В. Търново в участъка от км 50+385 до км 50+952, съвпадащ с ул. „Опълченска“ в урбанизираната територия на гр. Велико Търново, поради извършване на СМР. Движението се регулира с пътни знаци.
Обходни маршрути:
-за посока: пл. „Велчова завера“ – парк-хотел „Асеневци“: по уличната мрежа на гр. В. Търново до Южен пътен възел, по път I-5 до бензиностанция „Петрол“, обратно по път I-5 до кръстовището с път III-514, по път III-514 до парк-хотел „Асеневци“.
-за посока: парк-хотел „Асеневци“ – пл. „Велчова Завера“: по път III-514 до кръстовището с път I-5, по път I-5 до бензиностанция „Петрол“, обратно по път I-5 до Южен пътен възел, по уличната мрежа на гр. Велико Търново до пл. „Велчова завера“. Срок до 31.01.2025 г.;
Път ІІІ-514: Движението по път ІІІ-514 Горна Оряховица – Велико Търново от км 43+860 до км 48+680 е ограничено за МПС над 3,5 т поради недостатъчен габарит на пътя и силно пресечен терен. Пропускат се само леки автомобили, пътнически бусове с до 8+1 места и лекотоварни автомобили с обща маса до 3,5 т. 
Обходен маршрут за тежкотоварните автомобили: 
- от Г. Оряховица към В. Търново: път II-53 Г. Оряховица – Лясковец – Лясковски кантон, по път I-4 Лясковски кантон – В. Търново; 
- от В. Търново към Г. Оряховица: път I-4 В. Търново – Лясковски кантон, по път II-53 Лясковски кантон – Лясковец – Г. Оряховица. Срок до 31.03.2025 г.;
Път III-551: Движението по път ІІІ-551 Дебелец – Средни колиби – Елена е ограничено за МПС над 10 тона и над 10 метра дължина поради намален габарит на пътното тяло. 
Обходен маршрут  за тежкотоварни автомобили над 10 тона /до възстановяване на движението по път II-53/:
- за посока с. Дебелец – гр. Елена: по път I-5 Дебелец – В. Търново, по път I-4 В.Търново – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Дебелец: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – В. Търново, по път I-5 В. Търново - Дебелец. Срок до 31.03.2025 г.;
Път ІI-551: Движението по път ІІІ-551 Дебелец – Плаково в участъка от км 9+200 до км 12+323 от кръстовището с общински път VTR 1021 за с. Велчево до с. Плаково е ограничено в двете посоки поради увреждане от ПТП на конструкцията на мостово съоръжение при км 10+796. Поставена е необходимата сигнализация. 
Обходен маршрут: по път III-551 до гр. Дебелец, по път II-55 до гр. Килифарево, по общински път GAB1111 до с. Плаково и обратно. Срок. до 31.03.2025 г.;
Път III-5502: Движението по път III-5502 Килифарево – Ялово от км 0+000 до км 3+200 се ограничава за МПС над 12 т поради недостатъчна носимоспособност на пътната настилка. Движението се регулира с пътни знаци. Срок до 31.03.2025 г.;
Ремонтни дейности:
Път ІII-405: Движението по път III-405 Павликени – Свищов в участъка от км 70+880 до км 77+550 от кръстовището с път III-407 до гр. Свищов се осъществява поетапно в една лента на определени участъци поради частичен ремонт на асфалтовата настилка. Движението се регулира с пътни знаци и сигналисти. Срок до 31.03.2025 г.;
ОПУ-Видин:
Временно са въведени следните ограничения за движение на МПС: 
Път III-112: Движението по път III-112 Добри дол – Монтана в двете посоки е ограничено за МПС над 12 т. поради съгласувана временна безопасност на движението. Ограничението не важи за преминаването на автобуси. Участъкът е сигнализиран с пътни знаци. 
Обходен маршрут: 
За движещите се по път I-1/Е79 в посока Видин-Монтана:
- При пътно кръстовище Дунавци (км 19+783) е указан маршрут с указателна табела по път I-1/Е79/Видин-Монтана.
За движещите се по път I-1/Е79 в посока Монтана-Видин:
- При пътно кръстовище Ружинци (км 62+758) е указан маршрут с указателна табела по път I-1/Е79/ Монтана-Видин.
За движещите се по път II-11:
- При км.22+442 (пътно кръстовище с път III-112) е указан маршрут с указателна табела по път II-11 (Добри дол-Лом-Монтана).
За движещите се по път III-114:
- При км.23+244 (пътно кръстовище с път III-112) е указан маршрут с указателна табела по път III-114 (Дреновец-Ружинци-Монтана).
Срок на ограничението до Срок 31.07.2025 г.;
Път-1411: Движението по път III-1411 Слана бара – Видин от км 24+780 до км 26+095 се ограничава за всички МПС поради СМР по изграждане надлез за обект: „Модернизация на път I-1 /E-79/ Видин-Ботевград”. Движението се извършва по специално изграден за целта обходен участък. Поставени са пътни знаци и указателни табели съгласно одобрения проект за въвеждане на ВОБД. Срок до 28.02.2025 г.
Ремонтни дейности: няма въведени ограничения.
ОПУ-Враца:
Временно са въведени следните ограничения за движение на МПС:
Път II-11: Движението по път ІІ-11 Оряхово – Лесковец – Остров – граница с област Плевен от км 118+000 до км 119+000 е ограничено за МПС над 3.5 т поради свлачищни процеси и намален габарит на пътното тяло.
Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок до 30.12.2025 г.;
Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. 
Обходен маршрут до: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Срок до 31.12.2025 г.;
Ремонтни дейности: няма въведени ограничения.
ОПУ-Габрово:
Временно са въведени следните ограничения за движението на МПС:
Път II-44: Движението по път II-44 Севлиево – В.Търново – Севлиево – Драгановци – Габрово от км 20+370 до км 20+770 и от км 21+860 до км 22+040 е ограничено за извънгабаритни превозни средства с ширина над 3,5 м поради монтиране на гъвкави ограничители /делинеатори/ в оста с височина 0.75 м. Срок до 31.03.2025 г.;
Път III-403: Движението по път III-403 Кормянско – Крамолин при км 10+080 се ограничава за всички превозни средства с ширина по-голяма от 3,30 м включително товара поради стеснен мост над р. Крапец. Участъкът е сигнализиран с пътни знаци. 
Обходен маршрут: по път III-401 Граница с област Ловеч – Кормянско – Малки Вършец при км 46+800 по общински път до III-403 в с. Малки Вършец и обратно. Срок до 31.03.2025 г.;
Път III-3011: Движението по път III-3011 Крамолин – Горско Косово от км 22+129 до км 28+380 е ограничено за МПС над 10 тона поради намален габарит на пътното тяло на мост при км 26+444. Срок до 31.03.2025 г.;
Път III-5004: Движение по път III-5004 „Обход на гр. Габрово“ от км 15+300 до км 20+124 и етапна връзка от км 0+000 до км 3+130 е ограничено за МПС над 12 тона поради ограничението на прохода „Шипка“. Срок до 31.03.2025 г.;
Ремонтни дейности: 
Път III-404: Движението по път III-404 Севлиево – граница Ловеч от км 9+500до км 30+930 се осъществява с повишено внимание поради извършване на ремонтни дейности по асфалтовата настилка. Поставена е необходимата вертикална пътна сигнализация. Срок до 31.03.2025 г.;
Път III-609: Движението по път III-609 Царева ливада – Дряново от км 56+300 до км 63+800 се осъществява с повишено внимание поради извършване на ремонтни дейности по асфалтовата настилка. Поставена е необходимата вертикална пътна сигнализация. Срок до 31.10.2025 г.;
Път III-4402: Движението по път III-4402 Горна Росица – Гъбене от км 5+000 до км 9+660 се осъществява поетапно в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2025 г.
ОПУ-Добрич: 
Временно са въведени следните ограничения за движение на МПС: няма въведени ограничения.
Ремонтни дейности: няма въведени ограничения.
ОПУ-Кюстендил:
Временно са въведени следните ограничения за движение на МПС:
Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено в двете посоки за МПС над 3.5 т поради пропадане на част от пътното платно. Участъкът е сигнализиран с пътни знаци. Срок до 13.01.2025 г.;
Ремонтни дейности:
Път ІІІ-6222: Движение с повишено внимание по път ІІІ-107 Кочериново – Рилски Манастир от км 1+460 до 3+346 км поради ВИК ремонт.Движението да се извършва в една пътна лента и е сигнализирано с пътни знаци. Водачите да се движат с повишено внимание и съобразена скорост.Срок до31.01.2025 г.
ОПУ-Кърджали:
Временно са въведени следните ограничения за движение на МПС:
Път III-508: Движението по път III-508 Джебел – Рогозче – Фотиново в участъка Самодива – разклон Стоманци от км 17+700 до км 20+700 е ограничено в двете посоки поради свлачищни процеси. Движението се регулира от пътни знаци.
Обходен маршрут: по път I-5 разклон Джебел – Върбен, по път III-867 Хаджийско – разклон Стоманци и обратно. Срок до 31.12.2025 г.;
Път III-592: Движението по път III-592 Момчилград – Подкова в участъка разклон Багрянка – Прогрес от км 1+800 до км 2+200 е ограничена за МПС над 3,5 тона поради намален габарит на мостово съоръжение. 
Обходен маршрут: по път II-59 Момчилград до главен път I-5, по път I-5 Върхари – Садовица – Загорско – Върбен, по път III-592 Подкова – Прогрес и обратно. Срок до 31.12.2025 г.;
Път III-5009: Движението по път ІІІ-5009 Зорница – Бели пласт – Стремци– Кърджали от км 0+000 до км 26+080 е ограничено за МПС над 12 т. 
Обходен маршрут: по път I-5 Хасково – Кърджали за МПС до 15 т. или по път III-507 Кърджали – Мост през с. Мост за всички МПС. Срок до 31.12.2025 г.;
Ремонтни дейности: няма въведени ограничения.
ОПУ-Ловеч: 
Временно са въведени следните ограничения за движение на МПС: 
Път III-358: Движението по път III-358 Ябланица – Орешене от км 77+469 до км 84+716 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 31.01.2025 г.;
 Път III-3082: Движението по път III-3082 Роман – Златна Панега в участъка от км 2+971 до км 19+900 е ограничено за движение на транзитно преминаващи МПС над 3,5т., Движението е регулирано с пътни знаци. Водачите да се движат със съобразена. Срок: 13.06.2025 г.;
Път III-3504: Движението по път III-3504 Орляне – Угърчин в участъка от км 22+000 до км 23+600 е ограничено за всички МПС поради изграждане на участък от АМ Хемус, включително пътен възел „Угърчин“. Обходен маршрут: От кръстовището на път III-3504 с път III-3005 през Катунец – Бежаново – Ъглен – Дерманци – Угърчин и обратно. Движението е регулирано от пътни знаци. Срок: 10.03.2026 г.
Ремонтни дейности:
Път III-305: Движението по път III-305 Дерманци – Торос от км 42+830 до км 44+030 се осъществява с повишено внимание поради изграждане пътен възел „Дерманци“ от км 98+150 на А-2 „Хемус“. Движението се осъществява по временен път и е регулирано с пътни знаци. Водачите да се движат със съобразена скорост. Срок до 01.06.2025 г.;
Път ІІІ-3008: Движението по път ІІІ-3008 Петревене – Орешене в участък от км 0+000 до км 14+588 се осъществява с повишено внимание поради ремонтни дейности на настилката. Движението се регулира от пътни знаци. Срок до 13.01.2025 г.
ОПУ-Монтана:
Временно са въведени следните ограничения за движение на МПС:
Път II-81: Движението по път ІІ-81 Монтана – София през проход „Петрохан“ е ограничено за МПС над 12 т, както и тегленето на ремаркета и полуремаркета. Срок до 30.04.2025 г.;
Път II-81: Движението по път II-81 Лом – Расово от км 143+320 до км 146+445 е ограничено за МПС над 10 т в двете посоки поради извършване на строително монтажни дейности.
Обходен маршрут: 
- В посока от Лом – Монтана: по път II-11 и път III-818 Лом – Горни Цибър – Вълчедръм – Долно Церовене и обратно;
- В посока от Монтана – Лом: по път III-114 Ружинци – Дреновец – Сталийска махала – Лом“ и обратно.
- В посока Видин – Козлодуй: по път ІІ-11 гр. Лом – Ковачица – Долни Цибър – Козлодуй и обратно.
- В посока Плевен – Лом – Видин: по път ІІІ-133 и път ІІІ-818 и път II-11 Вълчедръм – Долни Цибър – Ковачица – Лом и обратно. Срок: целогодишно;
Път III-112: Движението по път III-112 Добри дол – Монтана в двете посоки е ограничено за МПС над 12 т поради съгласувана временна безопасност на движението. Ограничението не важи за преминаването на автобуси. Участъкът е сигнализиран с пътни знаци. 
Обходен маршрут: по път І-1/Е-79/ Видин –Монтана в двете посоки. Срок 31.07.2025 г.;
Път III-812: Движение то по път III-812 в границите на град Вършец (бул. България) от км 13+130 до км 13+500 се осъществява в една лента поради реконструкция на водопроводна мрежа. Участъка е сигнализиран със знаци. Срок 31.01.2025г.;
Път ІІІ-817: Движението по път ІІІ-817 Боровци – Гаврил Геново е ограничено за МПС над 12 тона поради пред аварийно състояние на сводов мост при км 11+984. Участъкът е сигнализиран с пътни знаци. Срок целогошно.;
Път III-1024: Движението по път ІIІ-1024 след края на с. Дълги Дел в посока границата със Сърбия от км 21+650 до км 22+319 е ограничено за автомобили над 3,5 тона поради пред аварийното състояние на плочест водосток на км 22+201. Участъкът е сигнализиран с пътни знаци. Срок до 31.03.2025 г.;
Път III-8104: Движението по път ІІІ-8104 Замфирово – Пърличево от км 7+400 до км 7+550 е ограничено за всички МПС поради пропадане на участък от пътното тяло. 
Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2025 г.;
Ремонтни дейности: няма въведени ограничения.
ОПУ-Пазарджик:
Временно са въведени следните ограничения за движение на МПС: няма.
Ремонтни дейности: 
Път-ІІІ-375: Движение по път ІІІ-375 гр. Пещера – с. Бяга от км 0+000 (кръстовище с път ІІ-37 в гр.Пещера) до км 5+450 (кръстовище с общински път с.Капитан Димитриево – Брацигово)се осъществява в една лента поради ремонт на пътната настилка. Срок до 31.03.2025 г.
ОПУ-Перник:
Временно са въведени следните ограничения за движение на МПС:
Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. 
Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно. Срок до 30.12.2025 г.;
Път ІІІ-6372: Движението по път III-6372 Долна Мелна – граница с област Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. 
Обходен маршрут: по общински път Пали лула – Лева река, път ІІІ-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 30.12.2025 г.;
Път III-6301: Движението по път III-6301 Филиповци – Велиново – Глоговица от км 0+000 до км 4+000 е ограничено за МПС над 3,5 т поради пропадане на пътното платно при км 1+400. Участъкът е сигнализиран с пътни знаци. 
Обходен маршрут: по път II-63 Филиповци – Трън – Глоговица – Велиново. Срок до 30.12.2025 г.;
Път II–63: Движението по път II–63 Трън – Стрезимировци при км 56+174, се осъществява двупосочно в дясната лента посока с. Стрезимировци, във връзка с въведен ВОБД за осигуряване на безопасно преминаване през мост. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.12.2025 г.
Път ІІІ-637: Движението по път III-637 Вукан – Пенкьовци при км 5+293, се осъществява двупосочно в лява лента посока с. Пенкьовци, във връзка с въведен ВОБД за осигуряване на безопасно преминаване през мост. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.12.2025 г. 
Ремонтни дейности:
Път III-623: Движението по път III-623 Извор – Земен от км 31+600 до км 40+000 се осъществява поетапно в една лента поради частични ремонтни дейности на асфалтовата настилка, както и се ограничава скоростта на движение до 30 км/ч. Участъкът е сигнализиран с пътни знаци. Срок до 03.10.2025 г.;
Път III-8114: Движението по път III-8114 Кошарево – Горна Секирна от км 13+850 до км 26+300 се осъществява с повишено внимание поради частични ремонтни дейности. Участъкът е сигнализиран с пътни знаци. Срок до 07.07.2025 г.
ОПУ-Плевен:
Временно са въведени следните ограничения за движение на МПС:
Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.
Обходен маршрут: път III-303 Българене – Малчика – Аспарухово – Левски. Срок – целогодишно;
Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 4+000 до км 10+650 е ограничено за транзитното движение на МПС над 15 т.
Обходен маршрут: по път ІІ-34 Плевен – Никопол. Срок – целогодишно.;
Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.
Обходен маршрут: по път І-3 Бяла – Плевен – Ботевград (от п.в. "КАТ" на км 88+973 към п.в. на км 95+099). Срок – целогодишно.;
Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.;
Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т.
Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно;
Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси.
Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно;
Ремонтни дейности: няма въведени ограничения.
ОПУ-Пловдив:
Временно са въведени следните ограничения за движение на МПС:
Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.
Обходен маршрут: път III-866 Кричим – Девин. Срок – целогодишно.;
Път ІІІ-607: Движението по път III-607 Калофер – Априлци от км 6+795 до км 36+000 е ограничено. Срок – целогодишно.;
Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица.
Обходен маршрут: път Поповица – Садово – Кочево – Болярци. Срок – целогодишно.;
Път ІІІ-8604: Движението по път III-8604 Пловдив – Студенец – Косово в участъка от Бяла Черква до Косово от км 30+889 до км 41+499 е ограничено. Срок – целогодишно.;
Път III-8611: Движението по път III-8611 Белица – Загражден – Давидково от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок – целогодишно.;
Ремонтни дейности: няма въведени ограничения.
ОПУ Разград:
Временно са въведени следните ограничения за движение на МПС: няма въведени ограничения.
Ремонтни дейности: няма въведени ограничения.
ОПУ-Русе:
Временно са въведени следните ограничения за движение на МПС:
Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е ограничена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 31.03.2025 г.;
Ремонтни дейности: няма въведени ограничения.
 
ОПУ-Силистра:
Временно са въведени следните ограничения за движение на МПС: няма въведени ограничения.
Ремонтни дейности: 
Път III-216: Движението по път III-216 Ситово – Дулово в участъка от км 0+000 до км 30+400 се осъществява поетапно в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.06.2026 г.
ОПУ-Сливен:
Временно са въведени следните ограничения за движение на МПС:
Път II-53: Движението по път II-53 през проход „Вратник“ в участъка от с. Стара река до с. Бяла от км 78+000 до км 87+300 е ограничено за МПС над 3,5 т поради разрушено крило на водосток при км 85+470 и активизирани свлачища на км 80+700 и км 84+200. Участъкът е сигнализиран с пътни знаци. Останалата част от проход „Вратник“ е ограничена за МПС над 10 т. Срок до 31.03.2025 г.;
Път III-7006: Движението по път III-7006 Градец – Медвен в района на с. Медвен от км 9+645 до км 13+042 е ограничено за МПС над 12 т поради лошо експлоатационно състояние и намалена носимоспособност на мостово съоръжение на км 10+868. Участъкът е сигнализиран с пътни знаци. Срок до 31.12.2025 г.;
Път ІІІ-7306: Движението по път ІІІ-7306 /граница с област Бургас – Пъдарево – път I-7/в участъка от с. Чубра до с. Пъдарево от км 19+100 до км  24+555 е ограничено за движение на МПС над 12 тона поради ниска носимоспособност на настилката в участъка на област Бургас. Срок до 31.12.2025 г.
Път ІІІ-706: Движение с повишено внимание  по път ІІІ-706  в участък между с. Малко село и с. Ябланово при км 12 в дясно, поради срутище. Сигнализирано с пътни знаци.Срок  до 31.01.2025 г.
Ремонтни дейности: няма въведени ограничения.
ОПУ-Смолян:
Временно са въведени следните ограничения за движение на МПС:
Път ІІІ-861: Движението по път ІІІ-861 Лъки – Рожен от границата с област Пловдив до местност „Момина вода“ е ограничено за движение на всички МПС поради снеговалеж, снегонавявания и паднали дървета. Срок до 15.01.2025 г.;
Път ІІІ-8631: Движението по път ІІІ-8631 Момчиловци – Местност „Момина вода“ е ограничено за движение на МПС с ремаркета и полуремаркета. Срок до 31.03.2025 г.; 
Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2025 г.;
Ремонтни дейности:
Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2025 г.;
Път ІІ-86: Движението по път ІІ-86 Средногорци – Рудозем и обходен път на гр. Рудозем, от км 132+920 до км 134+280 и от км 134+480 до км 135+530 се осъществява в едната лента, с изчакване. Движението се регулира от преносими светофарни уредби и сигналисти. Срок до 01.05.2025 г.;
Път ІІІ-863: Движението по път ІІІ-863 Соколовци – Баните – Стояново от км 0+000 до км 41+213 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.03.2025 г.;
Път ІІІ-866: Движението по път ІІІ-866 Девин – Михалково при км 79+525 се извършва в една лента поради пропадане на част от платното за движение вследствие на компрометирана подпорна стена. Участъкът е сигнализиран с пътни знаци. Срок до 31.03.2025 г.;
Път ІІІ-866: Движението по път ІІІ-866 Смолян – Девин при км 27+330 се извършва двупосочно в дясната лента поради компрометирана подпорна стена. Участъкът е сигнализиран с пътни знаци. Срок до 31.03.2025 г.;
Път ІІІ-866: Движението по път ІІІ-866 Девин – Кричим при км 50+400 се извършва двупосочно в една лента. Участъкът е сигнализиран с пътни знаци. Срок до 31.03.2025 г.;
Път ІІІ-868: Движението по път ІІІ-868 Рудозем – Смолян, при км 6+600 се извършва в лявата лента, съобразно въведената временна организация на движение поради пропадане на банкета и част от дясната лента с дължи на около 15 м. Срок до 31.03.2025 г.;
ОПУ-София:
Временно са въведени следните ограничения за движение на МПС:
Път II-81: Движението по път ІІ-81 Монтана – София през проход „Петрохан“ е ограничено за МПС над 12 т, както и тегленето на ремаркета и полуремаркета, както и движението на МПС с дължина над 12 метра в посока София – Монтана. Срок до 30.03.2025 г.;
Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.03.2025 г.;
Път III-161:Движението по път III-161 Ботевград – Литаково – Рашково – Ребърково е ограничено за движение на МПС над 12 тона. Срок 13.01.2025 г.;
Път III-162: Движението по път III-162 Миланово – Горна Бела речка от км 0+000 до км 11+900 е ограничено за МПС над 12 тона поради намален габарит на пътното тяло и във връзка с безопасността на движението. Срок до 31.03.2025 г.;
Път ІІІ-164: Движението по път III-164 Своге – Бучин проход от км 0+000 до км 19+200 се ограничава за всички МПС над 12 тона поради укрепване на свлачище. Участъкът е сигнализиран с пътни знаци.
Път ІІІ-801: Движението по път III-801 Вакарел – Белица от км 0+000 до км 22+133 е ограничено за МПС с ремаркета и полуремаркета поради влошени експлоатационни характеристики на пътното платно. Срок до 30.04.2025 г.;
Обходен маршрут: През улица „Староселска“. Срок до 31.03.2025 г.;
Път ІІІ-811: Движението по път III-811 Сливница – Гълъбовци в гр. Сливница от км 9+280 до км 11+215 е ограничено поради изпълнение на обект: „Основен ремонт на път III-811 Сливница – Гълъбовци“ от км 9+280 до км 20+800“. 
Обходен маршрут: през общинската пътна мрежа на гр. Сливница. Срок до 15.01.2025 г.;
Път III-822: Движението по път III-822 Самоков – Ихтиман в участъка Самоков – Ново село от км 2+000 до км 12+630 е ограничено за МПС над 12 т поради текущ ремонт на пътя.
Обходен маршрут: по АМ „Тракия“ и път II-62 Самоков – Дупница. Срок 31.03.2025 г.;
Път III-822 : Движението по път III-822 Самоков – Ихтиман от км 2+000 до км 12+630 се осъществява с повишено внимание поради влошени експлоатационни характеристики на пътното платно. Срок 31.03.2025 г.;
Път ІІІ-3701: Движението по път III-3701 в участък от края на с. Ямна до границата с област Ловеч от км 16+600 до км 22+300 е ограничено за всички МПС поради свлачищни процеси.
Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.  Срок до 31.10.2025 г.;
Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. 
Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня Срок до 31.10.2025 г.;
Път ІІІ-8103: Движението по път ІІІ-8103 Църклевци – Раяновци от км 0+000 до км 21+280 е ограничено за товарни МПС с обща маса над 12 т. поради несъвместимост на пътната настилка с тежкотоварния трафик. Срок до 31.03.2025.;
Ремонтни дейности:
Път II-16: Движението по път II-16 Лакатник – Своге от км 41+574 до км 41+900 се осъществява двупосочно в една лента поради укрепване на скален откос. Ограничена е лентата посока Своге, като движението се извършва двупосочно в лентата посока Лакатник и се регулира чрез светофарна уредба. Срок 31.03.2025 г.;
Път II-18 СОП: Въвежда се следната организация на движение по път II-18 /СОП/ в участъка от разклона с път I-8 за Калотина до разклона за Северна скоростна тангента от км 0+780 до км 6+309 в двете посоки поради ремонт на дилатационни фуги:
Етап  II - дясно от км 0+810 до км 1+720, ляво от км 1+070 до км 2+100 за работен участък дясно от км 1+100 до км 1+700, ляво от км 1+230 до км 1+830 на републикански път II-18 /СОП – Западна дъга в участъка от км 0+780 до км 6+309/, чрез затваряне за движение  изпреварващата пътна лента в двете посоки. Движението да се осъществява в активните ленти едно и две със скорост до 50 км/ч, Срок 16.01.2025 г.;
Път II-82: Движението по път II-82 Язовир Искър – Кокаляне от км 62+500 до км. 80+738 се осъществява поетапно в една лента поради частични ремонтни дейности на асфалтовата настилка. Регулира се с регулировчици и сигнализация. Срок до 08:00 ч. на 31.12.2025 г.;
Път III-811: Движението по път III-811 / Сливница – граница с област Перник в участъка от км 9+280 до км 20+800 и от км 20+800 до км 26+930 се осъществява с повишено внимание и  поетапно затварян на ляво и дясна пътно платно поради основен ремонт. Срок до 15.01.2025 г.;
Път III-813: Движението по път III-813 Драгоман – Габер – Владиславци – Грълска Падина от км 29+640 до км 51+000 се осъществява в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок до 27.08.2026 г.
Път III-8102: Движението по път III-8102 Дръмша – Свидня от км 0+000 до км 17+620 се осъществява в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок 30.06.2026 г.;
Път III-8132: Движението по път III-8132 Годеч – Бърля от км 2+750 до км 20 се осъществява поетапно в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок до 31.08.2026 г.
ОПУ-Стара Загора:
Временно са въведени следните ограничения за движение на МПС:
Път III-609: Движението по път Радунци – Кръстец от км 20+600 до км 23+500 е ограничено за МПС над 7 т поради влошено експлоатационно състояние. Срок до 31.12.2025 г.;
Път ІІІ-807: Движението по път III-807 с. Скобелево – с. Зетьово е ограничено за всички МПС поради аварирал мост над река Марица при км 7+600. 
Обходни маршрути: път ІІ-66 Поповица – Плодовитово – Първомай – Скобелево. Срок до 31.12.2025 г.;
Път III-5005: Движението по път III-5005 връх Шипка – връх Бузлуджа от км 0+000 до км 9+600 e ограничено  във връзка със сложните метеорологични условия през зимния период и голямата надморска височина над 1200 м. Срок до 31.03.2025 г.;
Път III-5031: Движението по път III-5031 Опан – Гълъбово от км 0+000 до км 18+300 е ограничено за МПС над 10 т. Срок целогодишно;
Обходни маршрут: път І-5 Стара Загора – Димитровград и път ІІІ-554 Раднево – Гълъбово.
Път III-5504: Движението по път III-5504 Мъдрец – Обручище – разклон за Гълъбово и Любеново от км 0+000 до км 14+848 е ограничено за МПС над 12 т. с изключение на автобусите по редовните линии поради влошено състояние на пътен надлез при км 14+848. Участъкът е сигнализиран с пътни знаци.
Обходен маршрут: по път III-554 Любеново – Бели бряг – Раднево, път II-57 Раднево – Новоселец, път II-55 Новоселец – Радецки – Полски градец – Мъдрец, път III-5504 Мъдрец – Искрица – Медникарово вход за Обручище и обратно. Срок до 31.12.2025 г.;
Ремонтни дейности: 
Път II-56: Движението по път II-56 Павел Баня – Турия – Пловдив в участъка от км 19+300 до км 35+800 се осъществява с повишено внимание и стесняване на едната лента за движение поради строително ремонтни дейности по пътната настилка. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 31.01.2025 г.;
ОПУ-Търговище:
Временно са въведени следните ограничения за движение на МПС:
Път III-4009: Движението на МПС над 10 т по път III-4009 Лиляк – Долна Кабда в участъка от км 15+240 до км 25+000 е ограничено поради опасност от прекъсване на пътя и разрушаване на асфалтова настилка. Срок 31.01.2025 г;.
Път III-4082: Движението по път III-4082 Капище – Банковец е ограничено за МПС над 7 т поради опасност от увреждане конструкцията на водостоци. ;
Обходен маршрут: Дъбравица – Орач – Пчелно – Капище и обратно. Срок до 31.01.2025 г.;
Ремонтни дейности: 
Път III-513: Движение с повишено внимание по път III-513 в района на гр. Попово поради частични ремонтни дейности на асфалтовата настилка. Движението се регулира с пътна сигнализация. Срок до 31.01.2025 г.;
ОПУ-Хасково:
Временно са въведени следните ограничения за движение на МПС:
Път III-597: Движението по път III-597 Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. 
Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2025 г.;
Път III-5009: Движението по път III-5009 Козлец – Бели пласт – Кърджали от км 0+000 до км 26+080 на територията на област Хасково и област Кърджали е въведена забрана за движение на моторни превозни средства предназначени за превоз на товари с технически допустима маса над 12 тона. Срок до 31.12.2025 г.;
Път III-5509: Движението по път III-5509 „Свиленград – Маточина“ в участъка от с. Райкова могила до с. Сладун от км 11+477 до км 28+075 е ограничено за всички МПС поради извършване на ремонтни дейности в участъка. Поради липса на друг достъп се пропускат живущите в селата Щит, Пашово и Михалич. За всички останали е въведен обходен маршрут както следва:
Обходен маршрут: По път III-5509 гр. Свиленград – с. Райкова могила, по път HKV 1144 с. Мустрак, по път III-5507 с. Студена, по път HKV 1145 с. Сладун, по път III-5509 с. Маточина и обратно. Срок до 30.09.2025 г.;
Път III-5509: Движението по път III-5509 Свиленград – Маточина в участъка от с. Сладун до с. Маточина от км 28+075 до км 36+600 е ограничено за всички МПС поради извършване на ремонтни дейности в участъка. Поради липса на друг достъп се пропускат живущите в селата Варник и Маточина. Срок до 30.09.2025 г.;
Път III-8007: Движението по път III-8007 Хасково – Симеоновград в участъка от гр. Хасково - през Узунджово до разклона за с. Воден  от км 0+000 до км 8+041 е ограничено за всички МПС поради извършване на текущ ремонт. Участъка е сигнализиран с пътни знаци. 
Обходен маршрут: гр. Хасково – гр. Димитровград – с. Черногорово – с. Воден и обратно. Срок до 30.06.2025 г.;
Ремонтни дейности: няма въведени ограничения.
ОПУ-Шумен:
Временно са въведени следните ограничения за движение на МПС:
Път: ІІІ-731: Движението по път III-731 Радко Димитриево – Друмево e ограничено за товарни автомобили над 10 т поради свлачищни процеси (считано от 17.03.2006 г.). 
Обходен маршрут: Шумен – Овчарово – Друмево. Срок до 02.12.2025 г.; 
Ремонтни дейности:
Път ІІІ-7003: Движението по път ІІІ-7003 Пристое – Каолиново – Шумен от км 28+000 до км 30+950 се осъществява поетапно двупосочно в една лента поради ремонтни дейности на асфалтова настилка. Движението се регулира с пътни знаци. Срок до 01.06.2026 г.;
Път III-7003: Движението по път III-7003 Войвода – Върбяне от км 20+000 до км 33+855 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 10.01.2025 г.;
ОПУ-Ямбол:
Временно са въведени следните ограничения за движение на МПС:
Път II-53: Движението по път II-53 в гр. Ямбол от км 145+315 до км 146+070 е ограничено поради ремонт на ж.п. надлез над линия „София-Бургас“. 
Обходен маршрут: кръстовище на път II-53 с път III-5303 – Обходен път Север на гр. Ямбол – ул. „Ямболен“ – кръгово кръстовище с бул. „Димитър Благоев“. Срок до 02.01.2026 г.;
Ремонтни дейности: няма въведени ограничения.
 
/ВМ/

Title Студенти и докторанти на Тракийски университет – Стара Загора са на обучение в Китай;;;10498658/TrU.jpg?l=1000: 
Група от девет студенти и докторанти на Тракийски университет – Стара Загора започна двуседмично обучение в Пекинския институт по технологии (BIT), съобщиха от учебното заведение.
Това е втората група студенти от университета, които получават тази уникална възможност за обучение в летните и зимните програми на BIT, като настоящите семинари са на територията на град Джухай, а предходната група бе на обучение в Пекин.
Обменът е осъществен благодарение на отличната колаборация между ректора на Тракийски университет проф. Добри Ярков и водещите китайски университети. Тази инициатива предоставя на българските студенти шанс да се запознаят с нови методи на преподаване и да обменят опит с колеги от цял свят, допълват още от Тракийски университет.
Групата от девет студенти и докторанти участва в два специализирани семинара – един за развитие на лидерски умения и друг за изкуствен интелект. Обучението се провежда в института в Джухай, който е част от Пекинския институт по технологии (BIT), основан през 1940 г. и признат за един от националните ключови университети в Китай. BIT е известен със своята научна и всеобхватна образователна и управленска система, която го прави една от най-добрите дестинации за международни студенти в Китай, уточняват от университета.
БТА припомня, че в началото на декември 2024 г. ръководството на Тракийски университет - Стара Загора участва в научен форум в Република Южна Африка.
/ХК/

Title Основните индекси на Българската фондова борса днес се повишиха;;;9489241/BKK_4964.JPG?l=1000: 
Основният индекс на БФБ, SOFIX, се повиши с 0,63 на сто до 894,90 пункта в днешната търговия, а широкият измерител BGBX40 расте с 0,42 на сто до 215,91 пункта. Пазарът "Бийм" добавя 0,40 сто до ниво от 101,45 пункта, сочат данните на борсовата платформа.
На основния пазар на борсата днес бяха сключени сделки за над 800 хиляди лева. На пазара MTF BSE International, където се продават акции на световни компании, оборотът е за 102 526 лева. На пазар "Бийм" са продадени книжа за близо 12 хиляди лева.
Книжата на "Първа Инвестиционна Банка" АД остават без промяна на ниво от 4,30 за брой, както и тези на "Централна Кооперативна Банка" АД, които се продават и днес по 1,69 лева едната.
Акциите на "Сирма Груп Холд" АД поевтиняват с 3,55 на сто до 0,95 лева за брой, а тези на "Софарма" АД отстъпват с 1,04 на сто до 5,70 лева едната.
Книжата на "Агрия Груп Холд" остават без промяна на ниво от 20,20 лева за брой, а тези на "Химимпорт" АД растат с 2,17 на сто и се търгуват по 0,705 лева на акция. 
Книжата на "Българска фондова борса" АД остават без промяна в днешната търговия и се продават по 7,80 лева на брой.
На пазар "Бийм" акциите на "Бии смарт текнолоджис АД" АД отстъпват с 0,50 на сто до 9,95 лева на брой, а тази на "Дронамикс кепитъл" АД остават без промяна и се продават по 2,28 лева за брой.
/СС/

Title Коледно състезание, посветено на българските баница и погача, организираха от Българското училище „Азбукарче“ в Глазгоу;;;10498961/472057282_544325245270479_765129447123862971_n.jpg?l=1000: 
Коледно състезание, посветено на българските баница и погача, организираха от Българското училище „Азбукарче“ в Глазгоу, Шотландия. Това става ясно от публикация във Фейсбук страницата на просветеното средище.
Състезанието се състоя по време на коледното тържество на училището.
„Кулминацията на празничния ден бе коледното състезание, посветено на българската баница и погача! Участниците показаха невероятно майсторство и кулинарни умения, а изделията бяха оценявани от жури по вкус, визия и традиционност. От пухкави погачи до изкусно украсени баници – състезанието беше истински празник за сетивата“, посочват от учебното заведение.
В сайта на училище „Азбукарче“ в Глазгоу е посочено, че образователното средище първо отваря врати като занималня за деца от предучилищна възраст, а от 2022 година функционира като начално училище, в което се обучават деца от подготвителен до четвърти клас.
„Учебната програма е съобразена с утвърдената от Министерството на образованието и науката програма за предучилищното и училищното образование, организирано в чужбина. Освен това ние предлагаме набор от дейности, свързани с опознаването и възприемането на българската култура и история. Нашата цел е да подготвим учениците за успешно бъдеще, не само като подкрепяме техните академични знания, но и като развиваме техните социални и културни умения, насърчавайки познаване и уважение към нашето общо българско културно наследство, независимо от тяхната географска локация“, пише още в сайта на училището. 
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title С рецитали, песни, танци и драматизация на българска приказка премина коледното тържество на училище „Азбукарче“ в Глазгоу;;;10498964/471783673_544324561937214_8752164481358774040_n.jpg?l=1000: 
В Българското училище „Азбукарче“ в Глазгоу, Шотландия, се състоя „едно истинско празнично чудо, което обедини деца, родители и гости в духа на българските традиции и коледната магия! Нашите талантливи деца сътвориха незабравим празник с впечатляваща програма, изпълнена с рецитали, песни, танци и драматизация на любимата българска приказка „Сливи за смет“. Те вдъхнаха живот на приказните герои, а публиката се наслади на техния талант, креативност и любов към българския език и култура“. Това съобщават на своята страница във Фейсбук от просветното средище.
От учебното заведение посочват, че Дядо Коледа и Снежанка са били също гости на събитието и са донесли подаръци за децата. 
„Танцов клуб „7/8“ добави още настроение към празника с енергично изпълнение на български хора. Гостите с радост се включиха в танците, споделяйки магията на българския фолклор. Кулминацията на празничния ден бе коледното състезание, посветено на българската баница и погача! Участниците показаха невероятно майсторство и кулинарни умения, а изделията бяха оценявани от жури по вкус, визия и традиционност. От пухкави погачи до изкусно украсени баници – състезанието беше истински празник за сетивата“, добавят от образователното средище. 
В публикацията е изказана благодарност на всички, които са присъствали: 
„На децата, които блестяха като малки звезди; на родителите, които ги подкрепят и вдъхновяват; на екипа на училището, който с много любов и усилия организира това събитие; и на всички гости, които направиха празника още по-вълнуващ“.
В сайта на училище „Азбукарче“ в Глазгоу е посочено, че образователното средище първо отваря врати като занималня за деца от предучилищна възраст, а от 2022 година функционира като начално училище, в което се обучават деца от подготвителен до четвърти клас.
„Учебната програма е съобразена с утвърдената от Министерството на образованието и науката програма за предучилищното и училищното образование, организирано в чужбина. Освен това ние предлагаме набор от дейности, свързани с опознаването и възприемането на българската култура и история. Нашата цел е да подготвим учениците за успешно бъдеще, не само като подкрепяме техните академични знания, но и като развиваме техните социални и културни умения, насърчавайки познаване и уважение към нашето общо българско културно наследство, независимо от тяхната географска локация“, пише още в сайта на училището. 
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Вратарят на Ливърпул Питалуга се завръща във Флуминензе;;;10492899/34476ed9939f47a5bbd589f8e25a8d7e--0--0b3eca76dcc3430b884475411120aabb.jpg?l=1000: 
Вратарят на Ливърпул Марсело Питалуга се завръща в бившия си клуб Флуминензе. Това съобщиха от пресслужбата на английския клуб.
"Футболистът ще се сбогува с отбора след четири години в клуба. Сега той ще се завърне във Флуминензе, отборът, в който започна кариерата си, преди да премине в Ливърпул. Пожелаваме на Марсело късмет за в бъдеще“, се казва в изявление на клуба.
Отбелязва се, че преди да подпише договора, бразилецът трябва да премине медицински преглед и да получи необходимите документи.
22-годишният Питалуга пристигна в Ливърпул от бразилския Флуминензе през октомври 2020 г. Той направи седем изяви под ръководството на Юрген Клоп и също така прекара време под наем в Макълсфийлд Таун. 
/МД/

Title УАМ: Външният министър на ОАЕ се срещна със сирийския си колега;;;10498685/krz006ce1k91cyipn.jpg?l=1000: 
Вицепремиерът и министър на външните работи на Обединените арабски емирства шейх Абдула бин Зайед Ал Нахаян прие днес сирийския си колега Асад Хасан аш Шибани, предаде новинарската агенция на ОАЕ - УАМ.
Двамата висши дипломати обсъдиха начини за укрепване на силните отношения между двете страни и техните народи в области от взаимен интерес. Освен това те направиха преглед на цялостното развитие на ситуацията в Сирия и на настоящото положение в региона.
Абдула бин Зайед Ал Нахаян потвърди твърдата позиция на ОАЕ в подкрепа на независимостта, суверенитета и териториалната цялост на Сирия. Той също така подчерта солидарността на ОАЕ със сирийския народ и подкрепата му за всички регионални и международни усилия, насочени към постигане на сигурност, мир, стабилност и достоен живот.
Външният министър на ОАЕ подчерта значението на осигуряването на всички необходими фактори за сигурност и стабилност, за да може сирийският народ да изгради бъдеще на просперитет, напредък и развитие.
На срещата присъстваха петима министри от ОАЕ. Сирийската делегация включваше четирима министри, сред които и министъра на отбраната Мурхаф Абу Касра.
(Тази информация се разпространява по споразумение между БТА и УАМ)
/ДИ/

Title С тържествена церемония в Кубрат почетоха годишнината от рождението на Христо Ботев;;;10498604/472545934_122134705778498038_4975694193749681287_n.jpg?l=1000: 
С тържествена церемония пред бюст-паметника на Христо Ботев в Кубрат почетоха 177-та годишнина от рождението на поета. Пред мемориала му се събраха представители на общината, ученици и учители от Средно училище „Христо Ботев“, граждани, съобщиха от общинската администрация.
Стихотворения, посветени на Ботев, изпълниха ученици от кубратското училище, чийто патрон е поетът, публицист, общественик и революционер. Преподавателят Борислав Брисов припомни факти за живота, безсмъртното дело и творчеството на Ботев, а ученици рецитираха стихотворения, посветени на националния герой.
В знак на признателност венци и цветя пред бюст-паметника на Христо Ботев бяха положени от представители на местни и държавни институции, учреждения, политически сили и граждани, допълват от общинската администрация.
Годишнината от рождението на Христо Ботев бе отбелязана тържествено и в Разград. Почит към поета-революционер бе отдадена и чрез тематична витрина под наслов „Тоз, който падне в бой за свобода, той не умира…”.
 
/ХК/

Title В област Търговище за седмица са станали 11 катастрофи, няма загинали, леко е пострадал един пешеходец;;;10498869/20241225_141932.jpg?l=1000: 
В област Търговище за седмица (30 декември 2024 г. до  5 януари 2025 г.) са станали общо 11 пътнотранспортни произшествия – с шест по-малко от предходната седмица. Няма загинали, пострадал е един пешеходец, съобщи гл. инспектор Мартин Стоянов, временно преназначен на длъжността (впд) началник на сектор „Пътна полиция“ в Областната дирекция на МВР. Той припомни, че двама пешеходци бяха ранени при пътни инциденти и през предишната седмица.
Стоянов уточни, че на 31 декември м. г. при пресичане на пешеходна пътека на кръстовището на ул. „Кюстенджа“ и „Епископ Софроний“ в Търговище 87-годишна жена е била блъсната от лек автомобил, управляван от 43-годишен водач. Възрастната жена е леко ранена. Пробите на водача за евентуална употреба на алкохол и на наркотични вещества са отрицателни. 
Най-много пътни инциденти – седем за периода, са регистрирани в община Търговище, три са на територията на община Омуртаг и един – в община Попово.
Униформените служители на МВР за констатирани от тях нарушения по улиците и пътищата на областта са съставили 74 акта за установяване на административно нарушение и са наложили 201 глоби с фиш. Съставени са 553 електронни фиша на водачи за установена превишена скорост. Пет моторни превозни средства са временно спрени от движение поради техническа неизправност (до нейното отстраняване). 
От днес в област Търговище започва нова специализирана полицейска операция. Целта ѝ е подобряване  на пътната безопасност, съобщи още гл. инсп. Мартин Стоянов. Акцията ще продължи до 11 януари.
/ЛРМ/

Title Три кръста вадиха смелчаците от морето в курортен комплекс „Албена“;;;10498657/image00004.jpeg?l=1000: 
Три кръста вадиха смелчаците от морето в курортен комплекс „Албена“. Във водите се хвърлиха 21 желаещи да спасят богоявленския кръст. 
Най-бързо до светинята достигна Венцислав Иванов от Добрич, който спасява кръста за пети път. Венцислав е моряк по професия. 
Архимандрит Филип от храм „Св. Успение Богородично“ в село Оброчище хвърли в морето и два допълнителни кръста. Той прави това за трета поредна година, като според него това символизира Божествената троица. 
Двата допълнителни кръста бяха извадени от Йордан Иванов и Павел Павлов. Най-малкият участник в Богоявленския ритуал във ваканционно селище „Албена“ бе на 12 години, а най-възрастният на 62. 
Архимандрит Филип отслужи и водосвет. А Венцислав Иванов поздрави присъстващите с изпълнения на каба гайда. 
 
/ХК/

Title Президентът на белгийския футбол Паскал Ван Дам ще бъде единствената жена, която ще представлява Европа в Съвета на ФИФА;;;6722350/e80be5096a03448bb11d51a2358ee391--0--f5576b0e22b84fabbc720db16a5e7e69.jpg?l=1000: 
Президентът на белгийската футболна федерация Паскал ван Дам ще се присъедини към Съвета на ФИФА, след като е единственият кандидат за място, запазено за жена от Европа.
От УЕФА обявиха, че Ван Дам няма съперници и ще бъде избрана на Изпълкома на УЕФА на 3 април в Белград (Сърбия).
Ван Дам, бивш изпълнителен директор в технологичната индустрия, беше избрана да ръководи белгийския футбол преди по-малко от две години. Сега тя е на път да получи четиригодишен мандат във ФИФА и да получава 250 хиляди долара годишно.
Белгийката ще замени Евелина Кристилин, бивш шеф на организационния комитет на Олимпиадата в Торино 2006, която напуска поста след повече от осем години.
През 2016 година Кристилин стана първата жена, избрана от УЕФА, която се присъедини към 37-членния Съвет на ФИФА.
Всяка от шестте континентални футболни конфедерации има запазено място за жена в ръководния орган на Международната централа. 
/ИК/

Title Община Русе: С поднасяне на венци и цветя в Букурещ бе отбелязана 177-ата годишнина от рождението на Христо Ботев;;;10498951/7%281%29.jpg?l=1000: 
Българската общност в Букурещ почете 177-ата годишнина от рождението на Христо Ботев с церемония пред бюст-паметника на великия поет и революционер в парк “Крал Михай I”. Събитието бе организирано от посолството на Република България в Румъния и събра представители на българската общност, официални гости и обществени дейци. 
Сред присъстващите бяха зам.-кметът на община Русе Енчо Енчев, посланикът на България в Румъния Н.Пр. Радко Влайков, представители на български и румънски организации.  
Зам.-кметът Енчев отбеляза в своето изказване: „Делото на Христо Ботев е не само историческо наследство, но и живо вдъхновение за българския дух. От нас зависи да запазим този пламък и да го предадем на младите поколения.“ Той отдаде внимание и на значимостта на българската общност в Румъния, която продължава да пази паметта на националните ни герои.  
Посланик Радко Влайков се обърна към присъстващите, подчертавайки: „Христо Ботев е вечен символ на свободата и смелостта. Неговата саможертва и идеи ще продължат да вдъхновяват поколения българи и да утвърждават нашата национална идентичност.“  
Заупокойна молитва отслужи протойерей Кирил Синев от Българската патриаршия в Букурещ. В церемонията се включиха и представители на Народно читалище „Христо Ботев“ – Русе, както и ученици от българското неделно училище „Йордан Йовков“ към посолството ни, водени от директора на учебното заведение Надежда Кула. Заедно с тях участваха и представители на Демократичния съюз на българите в Румъния и Федерацията на българската общност.  
Венци и цветя бяха поднесени и на паметника на Васил Левски, който се намира в близост до този на Христо Ботев.
В Русе почит към българския революционер беше отдадена пред каменния барелеф на едноименния булевард. На церемонията присъстваха зам.-кметът Златомира Стефанова, областният управител Драгомир Драганов, подп. Павлин Илиев, командир на Военно формирование 32420 и полк. Васил Петров, началник на Военно окръжие I степен – Русе.
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Нападателят на Фулъм Раул Хименес стана третият със стопроцентов актив след 10 изпълнени дузпи във Висшата лига;;;10466996/0cdea2263f1a4a0788461b22cb0443bc--0--ae9edd0e08014d699e7927fe08bdb883.jpg?l=1000: 
Мексиканският нападател на Фулъм Раул Хименес стана едва третият футболист със стопроцентов актив след 10 или повече дузпи във Висшата лига, след двете, които реализира при равенството 2:2 срещу Ипсуич през уикенда. Хименес стана и най-добрият голмайстор от Мексико в английската футболна лига.
Агенция PA news сравни постижението на 33-годишния нападател с някои от най-изявените играчи във Висшата лига. Сред тях е и българинът Димитър Бербатов, който реализира всичките си девет изпълнени дузпи в местното първенство по време на професионалната си кариера.
Коул Палмър държи рекорда по този показател в английския шампионат, отбелязвайки гол при 12 от 12-те си изпълнения от дузпата, след като се разписа на два пъти при победата на Челси над Тотнъм с 4:3 през миналия месец. Предишният автор на най-доброто постижение от 11 дузпи бе бившият полузащитник на Манчестър Сити Яя Туре.
Раул Хименес отбеляза седем дузпи за Уулвърхямптън и три за Фулъм. Той обаче пропусна в мач от Лига Европа, когато играеше за Уулвърхямптън в мач срещу Севиля през август 2020 година.
Хименес вече натрупа 55 гола във Висшата лига, 40 от тях с екипа на Уулвърхямптън и 15 с екипа на настоящия му тим Фулъм.


/КМ/

Title Никола Саркози се изправи пред съда по обвинения в незаконно финансиране на президентската му кампания от Муамар Кадафи;;;10498256/5b22fa93d1cd42619c22794d618e0207--0--f889a587b28a4fe2886d164a77d37ad3.jpg?l=1000: 
Бившият френски държавен глава Никола Саркози се изправи днес пред съда по обвинения в незаконно получаване на финансови средства за президентската си кампания през 2007 г. от тогавашния либийски лидер Муамар Кадафи, предаде Ройтерс. 
Саркози винаги е отхвърлял тези обвинения. Преди началото на днешното заседание бившият президент, видимо спокоен, разговаряше с адвокатите си и други представители на защитата. 
Бившият лидер консерватор е обвинен в "прикриване на присвояването на публични средства, пасивна корупция, незаконно финансиране на предизборна кампания и престъпен сговор", съобщи финансовата прокуратура.
Днешното изслушване започна в 13:30 ч. местно време (14:30 ч. българско време). Съдебният процес, който ще продължи три месеца, може допълнително да подкопае общественото доверие във френската политическа класа, отбелязва Ройтерс. 
Според обвинението бившият френски президент е въвлечен в мътна афера, в която се предполага, че са участвали и либийски шпиони, осъдени за тероризъм, както и търговци на оръжие. Твърди се, че Кадафи е финансирал кампанията на Саркози с милиони евро, които са пренесени в Париж с куфари.
Адвокатът на Саркози заяви, че делото срещу бившият държавен глава е изфабрикувано и че Либия не е финансирала предизборната кампания на клиента му.  "След 10-годишно разследване с безпрецедентно използване на ресурси, подслушване на телефонни разговори, пътувания на съдии по целия свят, очевидно няма никаква следа от финансиране, никакъв превод, никакво плащане ", казва адвокат Кристоф Ингрейн
Ако бъде признат за виновен, Саркози може да бъде осъден на до 10 години затвор и глоба в размер на 375 000 евро.
През последните години Саркози се сблъска с множество съдебни спорове. През декември най-висшата съдебна инстанция на Франция потвърди присъдата му за корупция и търговия с влияние. На Саркози беше наредено да носи електронна гривна в продължение на една година, вместо да влезе в затвора. Това е безпрецедентен случай в историята на Франция. 
Саркози беше признат за виновен и по друго дело, свързано с незаконни разходи за президентската си кампания. В момента тече процедура по обжалване на решението на съда. 
/ДИ/

Title Референтни курсове на ЕЦБ;;;10338537/cdb5dce14f374be7a72c7b5935482430--0--c4398c7e1f644657879946d411f2ad23.jpg?l=1000: 
Европейската централна банка (ЕЦБ) определи днес референтен курс на еврото от 1,0426 долара спрямо 1,0299 долара в петък, съобщи институцията на сайта си.
Курсът на долара е съответно e 0,9591 евро спрямо 0,9710 евро. 
За други основни валути ЕЦБ определи следните референтни курсове:
                                                                     0,83098 бр. лири                  (0,82993)
                                                                     163,25 яп. йени                    (161,77)
                                                                     0,9396 шв. франка               (0,9362)
/СС/

Title Арда (Кърджали) поднови договорите на нападателите Станислав Иванов и Тонислав Йорданов;;;6812011/20240520175206_BIB_0719.JPG?l=1000: 
Двама от най-важните футболисти в отбора на Арда (Кърджали) Станислав Иванов и Тонислав Йорданов, днес преподписаха своите договори с клуба. Станислав Иванов удължи контракта си за още една година, а Тонислав Йорданов за още две, съобщиха от отбора от Родопите.
Така клубът затвърждава политиката, която следва и тя е да залага на българи. Двамата футболисти се превърнаха в основни играчи за Арда и логично се стигна до удължаване на техните договори. Станислав Иванов е вече трети сезон в този тим, като до този момент има изиграни 76 мача и 15 отбелязани гола. С прекъсвания пък Тонислав Йорданов е пети сезон с бяло-синия екип и има изиграни над 120 мача, в които е вкарал 36 попадения.
Арда (Кърджали) се превърна и в отборът с най-активна работа на трансферния пазар сега. Преди два дни бяха представени и новите попълнения Серкан Юсеин, Вячеслав Велев и Ивайло Неделчев.
/АВ/

Title Безработицата в Португалия през ноември расте до 6,7 на сто;;;5545431/aaaa292a3ce042f7952a96392ef5890a--0--025a4238e4c34d87a2d0b4b72181d0da.jpg?l=1000: 
Равнището на безработицата в Португалия се е увеличило незначително през ноември, след като е останало стабилно през предходния месец, сочат предварителните данни на Националния статистически институт "Ине" (Ine), публикувани днес и цитирани от ДПА.
Сезонно коригираното ниво на безработицата се е повишило до 6,7 на сто през ноември от 6,6 на сто през октомври. През същия месец на миналата година безработицата е била 6,5 на сто.
През ноември в Португалия е имало 363 800 безработни спрямо 362 800 през предходния месец.
Равнището на младежката безработица, което се отнася за възрастовата група от 16 до 24 години, е намаляло до 21,5 на сто през ноември спрямо 22,1 на сто през октомври.
Равнището на заетостта е достигнало 64,2 на сто през ноември, което е под регистрираните 64,3 на сто през предходния месец.
/СС/

Title Украинците трябва да проведат реалистични дискусии по териториалните въпроси, заяви Еманюел Макрон;;;10497877/2416cf76f9de4c69b784ccdfdde12143--0--4f1f6399d4884b9e83219d15696988d3.jpg?l=1000: 
Украинците трябва да проведат реалистични разговори по териториалните въпроси, за да намерят решение на конфликта, предизвикан от руската инвазия, заяви днес френският президент Еманюел Макрон цитиран от Франс прес.
"Украинците трябва да проведат реалистични дискусии по териториалните въпроси и само те могат да ги водят", каза Макрон в реч пред френските посланици, командировани по целия свят, с които се срещна днес в Елисейския дворец.
Изказването на Макрон идва на фона на неблагоприятните за Киев обстоятелства на терен - в момент, когато Русия, която е завладяла около 20% от Украйна. Освен това Москва увеличава завзетата украинска територия в източната част на страната, отбелязва АФП.
Европейците ще трябва да изградят гаранции за сигурността на Украйна, каза още френският президент.
"Съединените американски щати трябва да ни помогнат да променим характера на ситуацията и да убедим Русия да седне на масата за преговори", добави той.
Макрон подчерта, че новият американски президент Доналд Тръмп сам знае, че САЩ нямат шанс да спечелят нищо, ако Украйна загуби. Според Макрон капитулацията на Украйна няма да е добра за европейците и американците. Френският президент смята, че доверието в Запада ще бъде разбито, ако се стигне до компромис поради умората от конфликта. 
Няма да има бързо и лесно решение в Украйна, предупреди Макрон, тъй като мащабният конфликт, предизвикан от Русия през февруари 2022 г., навлиза в четвъртата си година.
Завръщането на Тръмп в Белия дом, след като обеща да сложи бърз край на войната, без да уточнява как ще го постигне, от седмици разпалва спекулации относно условията за бъдещи мирни преговори.
Киев се надява на решителни действия от страна на Тръмп, но се опасява и че американската подкрепа може да намалее, тъй като новоизбраният президент многократно е критикувал финансовия мащаб на помощта на САЩ за Украйна.
Русия ускори напредъка си в Източна Украйна, като в края на 2024 г. постигна най-значителните си успехи на бойното поле, които са съпоставими само с първите седмици на инвазията. От своя страна Кремъл отхвърли идеята за прекратяване на огъня. Русия настоява Украйна да сложи оръжие, да отстъпи четири частично окупирани от руснаците региона, в допълнение към анексирания през 2014 г. Крим, както и да се откаже от членството си в НАТО. Тези условия са неприемливи за Киев, припомня АФП.
/ВС/

Title Бекер: "Време е Зверев да покаже какво може, ако иска да спечели титла от Големия шлем";;;10470817/0b5d202483df48399d449f1ac52b1f7b--0--124340f47a4e44d385e0ca062482b5eb.jpg?l=1000: 
Дошло е времето Александър Зверев да разкрие потенциала си, ако иска да спечели титла от Големия шлем, заяви германската тенис легенда Борис Бекер, съобщава ДПА.
"Зверев вече е на възрастта, в която трябва да го направи", коментира шесткратният шампион в турнирите от Шлема Бекер за 27-годишния си сънародник.
"За мен Саша трябва да спечели титлата от Големия шлем, за която толкова много копнее, в следващите 18 месеца, защото не успее да го направи, след като ще му бъде много по-трудно", смята Бекер.
Олимпийският шампион от Токио 2020 Зверев на два пъти достигна до финал в Шлема, но загуби от австриеца Доминик Тийм на Откритото първенство на САЩ през 2020 година и от испанеца Карлос Алкарас на "Ролан Гарос" през изминалия сезон.
 
Германецът ще има нов шанс на започващото в неделя, Открито първенство на Австралия, на което той е полуфиналист през 2020 и 2024 година.
Бившият номер 1 в световната ранглиста Борис Бекер също така смята, че Зверев трябва да назначи в щаба си "супер треньор" от ранга на Иван Лендъл, Хуан Карлос Фереро или Серхи Бругера.
"Баща му е много доминантен. Майка му - също. При него става въпрос за семеен бизнес. Те правят всичко правилно на 99 процента. Но му липсва точно този един процент", коментира Бекер. 
/БД/

Title Работилници за сурвачки и коледни орнаменти, както и урок по народни танци се състояха в училище „Азбукарче“ в Глазгоу;;;10498908/471784301_541657835537220_2988791521781838165_n.jpg?l=1000: 
От Българското училище „Азбукарче“ в Глазгоу, Шотландия, споделиха на своята страница във Фейсбук информация за активностите, които са организирали през месец декември 2024 г. Сред тях са работилници за сурвачки и коледни орнаменти, както и урок по народни танци.
„Месец декември ни припомни колко е важно да съхраняваме българските традиции, като същевременно даваме на децата възможност да творят, мечтаят и да изразяват себе си. Благодарим на всички ученици, родители и учители за активното участие, подкрепата и усърдието! Нека новата година бъде още по-успешна, креативна и изпълнена с прекрасни мигове за всички нас“, посочват от учебното заведение.
От екипа му добавят, че изминалият месец е бил „истински празник на вдъхновението, креативността и любовта към българската култура“.
В работилничката за сурвачки децата са се запознали с българския обичай на сурвакането, докато са създавали своите сурвачки с пуканки, червени конци, сушени плодове и зелени клонки. „Всяко творение носеше специално послание за здраве, късмет и благополучие“, посочват от училището.
В коледната работилничка учениците са се включили в творчески проекти като: изработване на коледни картички с ръчно рисувани мотиви; създаване на коледна украса за елхата и класната стая; писане на писма до Дядо Коледа, пълни с мечти и обещания за добри дела; украса на коледни курабийки, които сами са изпекли.
„Малките майстори от предучилищната група показаха истинска креативност, използвайки различни материали като хартия, плат, мъниста и природни елементи. Техните произведения грейнаха не само в училището, но и в домовете им“, добавят от просветното средище за изработените коледни орнаменти. 
През декември се е състоял и урок по народни танци:
„С много енергия и радост децата разучиха основни стъпки на българските народни танци. Танцовият урок се превърна в малък празник, който събра ритъма и духа на традицията в едно магично преживяване“.
В сайта на училище „Азбукарче“ в Глазгоу е посочено, че образователното средище първо отваря врати като занималня за деца от предучилищна възраст, а от 2022 година функционира като начално училище, в което се обучават деца от подготвителен до четвърти клас.
„Учебната програма е съобразена с утвърдената от Министерството на образованието и науката програма за предучилищното и училищното образование, организирано в чужбина. Освен това ние предлагаме набор от дейности, свързани с опознаването и възприемането на българската култура и история. Нашата цел е да подготвим учениците за успешно бъдеще, не само като подкрепяме техните академични знания, но и като развиваме техните социални и културни умения, насърчавайки познаване и уважение към нашето общо българско културно наследство, независимо от тяхната географска локация“, пише още в сайта на училището.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title „Дяволски игри“ с Мики Рурк взе четири награди на международния филмов фестивал „Капри Холивуд“;;;10498831/2.Gary%2C+Dessy%2C+Nori+i+Mitko+s+Franko+Nero.jpg?l=1000: 
„Дяволски игри“ с Мики Рурк взе четири награди на международния филмов фестивал „Капри Холивуд“ в Италия,  съобщават от екипа на продукцията.
По думите им легендарният актьор Франко Неро и кметът на Капри – Паоло Фалко, са връчили статуетките на Деси Тенекеджиева, Гари Стреч, Елеонора Иванова и Димитър Николов. Българският фентъзи трилър е режисиран от Бен Чарлз Едуардс.
Лента получи отличията „Европейска арт награда“ за продуцент и женска роля – за Деси Тенекеджиева, „Награда за мъжка роля” – за Гари Стреч, а изгряващите звезди Елеонора Иванова и Димитър Николов – за „Европейски актьорски пробив на годината”.
Дяволски игри бе аплодиран от италиански и световни звезди, сред които холивудският продуцент, сценарист и актьор Ник Валелунга - носител на два „Оскар“-а и два „Златни глобус“-а – за филма Green Book, китаристът на Dire Straits - Фил Палмър, и бившият вокалист на Тото - Жан Мишел Байрон, разказват от българския екип. Създателят на фестивала и председател на журито – Паскал Вичедомини, е отбелязал впечатляващото представяне на актьорите в българско-английската копродукция и им е предрекъл бляскаво бъдеще на световната сцена.
„Какво по-прекрасно начало за живота на един филм от оценката както на зрителите, така и на критиката. Тези награди са специални за нас, защото са първи и то точно на филмовия фестивал, на който е нашата световна премиера. Имаме великолепен ансамблов каст. Самият факт, че четирима от актьорите бяхме отличени е доказателство за това. Фестивалът в Капри е фантастичен като атмосфера и създава възможности за лични контакти и приятелства, което в крайна сметка е най-важно”, казва Гари Стреч, който е изпълнителен продуцент на филма. 
Димитър Николов и Елеонора Иванова споделят, че за тях е много вълнуващо да получат тези награди и поради факта, че едни от най-големите имена в света на киното са печелили красивата статуетка през годините като София Лорен, Харви Кайтел, Кристофър Лий, Самуел Джаксън, Жерар Депардьо, Джон Малкович, Джералд Бътлър, Микеле Плачидо, Омар Шариф, братя Тавияни, Валерия Голино. 
„Чудесно начало на годината за нашия филм. Наградите са за целия ни фантастичен екип, но преди всичко за режисьора Бен Чарлз Едуардс и невероятния ни оператор Денис Маден, който пресъздаде впечатляваща визуална картина на всички 39 локации в България, Лондон и Лос Анджелис. Ролята  беше истинско предизвикателство, защото героинята ми Мария, освен че е зависима от наркотиците, е глуха и комуникира само на жестов език.  Благодаря на Борис Бъндев, който ме въведе в езика на глухите и бе плътно до мен в този труден, но интересен и полезен за мен процес. Да се прави независимо кино за международния пазар е още по-трудна задача и съм щастлива, че нашият филм започва световното си разпространение с добри новини”, добавя Деси Тенекеджиева, която е и продуцент с компанията си Black Sea film, и автор на идеята.
„Капри Холивуд” (Capri Hollywood International Film Festival) е създаден през 1995 г. от Паскал Вичедомини. Състезателната му секция е отворена за международни проекти – игрални и документални филми, и анимация. The Hollywood Reporter го нарича „последният голям и значим филмов фестивал за годината" и „ключова спирка по пътя към наградите на Академията. Variety отбеляза, че кинофорумът „заема уникално място в глобалната фестивална верига, служейки както за окончателно обобщение на изминалата година в независимото кино, така и за началото на следващата“. Тази година филмът Emilia Perez на режисьора Жак Одиар спечели най-много награди, а сред останалите наградени са Ейдриан Броуди, Изабела Роселини и италианският символ Лина Састри.
Както писа БТА, „Дяволски игри“ излиза на екран в кината из цяла България на 7 февруари, а преди официалната премиера ще се състоят специални прожекции и срещи на екипа за глухи зрители в избрани киносалони в страната, които са вдъхновени точно от ролята на Мария.
/ДД

/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title "Нипон стийл" и "Ю Ес стийл" съдят САЩ заради блокираната сделка за американската компания;;;10357048/7cf76a6d4547499ba59ff11b8bbaaae8--0--69b43de068864bf995d9d2afeb09c150.jpg?l=1000: 
Японската стоманодобивна корпорация "Нипон стийл" (Nippon Steel) и американският производител на стомана "Ю Ес стийл" (US Steel) предявяват съдебен иск във федерален съд в САЩ срещу решението на администрацията на американския президент Джо Байдън да блокира сделка между двете компании, оценявана на близо 15 млрд. долара, предаде Асошиейтед прес.
Съдебният иск е подаден във Федералния апелативен съд на САЩ за окръг Колумбия. В него се посочва, че блокираното придобиване на "Ю Ес стийл" от страна на "Нипон стийл" е политическо решение, което е в "нарушение на процесуалните права на компаниите".
По-рано Джо Байдън обяви, че придобиването на "Ю Ес стийл" от страна на японската корпорация ще създаде риск за националната сигурност на страната и за нормалното функциониране на  веригите на доставки в САЩ.
През септември миналата година "Ю Ес стийл" предупреди, че евентуален провал на сделката ще изложи на риск хиляди работни места в САЩ. Американската компания обяви, че при подобен развой на събитията ще трябва да "затвори няколко стоманодобивни завода".
"Ю Ес Стийл" е символ на индустриализацията на САЩ през 20 век. Компанията е основана през 1901 г. от банкера Джей Пи Морган, индустриалеца Андрю Карнеги и други известни американски бизнесмени от този период. Стойността на акциите на "Ю Ес Стийл" през последните години обаче е твърде нестабилна поради колебанията в цените на стоманата на международните пазари, отбелязва АП.
/СС/

Title След окончателно решение на ВКС Здравко Дечкин ще изтърпява наказанието „лишаване от свобода“ за 16 години заради грабеж, придружен с убийството на Виолета Б. през 2009 г. в гр. Пловдив;;;undefined: 
С Решение № 674/20.12.2024 г. по наказателно дело № 865/2024 г. тричленен състав на Върховния касационен съд (ВКС) оставя в сила решението от 22.07.2024 г. по в.н.о.х.д. № 244/ 2021 г. на Апелативен съд – Пловдив. Решението е окончателно.
Делото е образувано по касационна жалба на Здравко Дечкин срещу решението по в.н.о.х.д. № 244/2021 г. на Апелативен съд – Пловдив. С него е изменена присъдата по н.о.х.д. № 492/2020 г. на Окръжен съд – Пловдив в частта относно приспадането от наложеното наказание „лишаване от свобода“ на времето, през което подсъдимият е бил с мерки за неотклонение. В останалата част присъдата е потвърдена.  
С първоинстанционната присъда Дечкин е признат за виновен в това, че на 30.09.2009 г. в гр. Пловдив като извършител в съучастие с подбудителя Георги Балабанов (починал, син на ограбената) отнел чужди движими вещи (дамска чанта, мобилен телефон, документи, пари) на обща стойност 760 лв. от владението на Виолета Б. с намерение противозаконно да ги присвои, като употребил за това сила и грабежът е придружен с убийството на Виолета Б., поради което му е наложено наказанието „лишаване от свобода“ за 16 години.
Според касационната инстанция жалбата е неоснователна. Съдебният състав на апелативния съд и в частност неговият председател не са били предубедени от изхода на делото, поради което не е проявено и основание за отвод по смисъла на чл. 29, ал. 2 от НПК. В мотивите на ВКС се казва още: „От начина на формулиране на експертните задачи и от подбора на експертния състав, който впоследствие бил преуреден, не се разкриват основания за предубеденост и заинтересованост на въззивния съдебен състав“.
Без основание касаторът упреква въззивната инстанция, че е приобщила показанията на свидетеля Тони М. (водач на предварително осигурения автомобил, който да изведе подсъдимия от местопрестъплението), без да направи опит да го открие и разпита лично. Не само първоинстанционният съд, но и въззивният съд са правили многократни усилия да издирят и призоват Тони М. за непосредствен разпит в съдебно заседание. Усилията им не били увенчани с успех. Твърдението на защитата, че по делото липсвали данни за провеждане на щателно издирване на основен свидетел и с това било нарушено правото на справедлив процес, се оказва несъстоятелно, категорични са върховните съдии.
Не е допуснато твърдяното нарушение на материалния закон, защото присвоителното намерение на дееца не било доказано. Доводът не се уповава на установената от съдилищата фактическа обстановка, пише в мотивите на ВКС. Според приетото от въззивния съд Дечкин нападнал пострадалата при влизане в сградата, на стълбищната площадка, като я заплашил с насочен към нея нож и започнал да дърпа чантата ѝ. Тя оказала съпротива, започнала да се дърпа назад и така двамата излезли на улицата, пред сградата. Нападнатата започнала да вика за помощ. В този момент подсъдимият взел решение да умъртви Виолета Б. и да отнеме чантата ѝ, преди някой да се притече на помощ. Нанесъл два удара с нож по лявата ръка, след което три силни удара в областта на корема. След това със същия нож срязал дръжката на чантата на жертвата си, грабнал чантата в ръка и побягнал към ул. „Антим І“ в гр. Пловдив. Касационната инстанция пояснява, че при така описаните факти причиняването на смъртоносните наранявания, довели до смъртта на пострадалата, са причинени по време на започнатия, но все още недовършен грабеж. Чантата с намиращите се в нея вещи са отнети от дееца, а смъртта на жертвата е следствие на упражнената спрямо нея физическа принуда (насилие). Ето защо грабежът на вещите е придружен с убийството на пострадалата, от която те били отнети. Правилно деянието е квалифицирано като грабеж по чл. 199, ал. 2, т. 2, пр. 1 във вр. с чл. 198, ал. 1 от НК, категоричен е съдебният състав на ВКС.  
Касационната инстанция не приема за основателни твърденията за явна несправедливост на наказанието. Делото не е разгледано в нарушение на изискването за разумен срок. Обвинителният акт е внесен през м. март 2020 г., присъдата е постановена през м. януари 2021 г., а въззивното решение е от м. юли 2024 г. Цялата съдебна фаза, заедно с касационното производство, е продължила 4 години и 9 месеца. От извършване на престъплението до постановяване на въззивния съдебен акт са изминали повече от 15 години, както се твърди в касационната жалба, но разследването спрямо жалбоподателя Дечкин е започнало едва през 2019 г., когато намерените на 30.09.2009 г. на местопрестъплението дактилоскопни следи са могли да бъдат свързани като изхождащи от него – преди 2018 г. в базата данни не е имало негови пръстови отпечатъци. В решението на ВКС се сочат изведените в мотивите към присъдата отегчаващи обстоятелства (планиране на деянието; избиране на подходящото време и място на местопрестъплението, когато жертвата се връщала от вечеря; сигурното знание за поведението на жертвата в конкретния ден; предварителното осигуряване на автомобил с водач Тони М., който да изведе бързо подсъдимия от местопрестъплението; интензивността на нападението; броят на нанесените по тялото на пострадалата удари;  силата на ударите и мястото на тяхното нанасяне), които завишават обществената опасност на деянието. Върховните съдии подчертават, че от значение за индивидуализацията на наказанието е продължителността на висящото наказателно производство спрямо виновния подсъдим или казано с други думи – срокът, в който подсъдимият е участвал в наказателното производство. Изтеклият преди това период от време, в който подсъдимият не е участвал поради това, че не е бил разкрит, не представлява смекчаващо наказанието обстоятелство.
 
/ВМ/

Title Изминалата 2024 година е най-топлата за България от 1930 г. насам;;;10471265/8.12.+0.jpg?l=1000: 
Изминалата 2024 г. е с около 0.5 градуса по Целзий по-топла от предишната рекордна 2023 г. и е най-топлата за България година от 1930 г. насам, сочат анализите на Национален институт по метеорология и хидрология (НИМХ)*.
Средната температура за страната е била около 2.1 градуса по Целзий над климатичните норми. Характеризира се с рекордно топли зима и лято, най-топлите от 1930 г. досега. През пролетта и есента средните сезонни температури също са над климатичните норми, но със значително по-малки положителни отклонения. През преходните сезони са регистрирани и единствените 2 месеца с температури под нормите – май (минус 0.8 градуса по Целзий) и ноември (минус 1.2 градуса по Целзий). 
Лятото на 2024 г. е най-горещото регистрирано досега. Юни е най-топлият месец юни от 1930 г. насам. През юли и август България е обхваната от поредица горещи вълни (поредни дни с максимални температури на въздуха ≥ 32 градуса по Целзий). Те са повсеместни в периодите 6–24 юли и 8–19 август. В района на Сандански през юли са регистрирани рекордните до момента 9 поредни дни с максимална температура на въздуха над 40 градуса по Целзий. През август в големи райони от централните и източните части на Северна България горещата вълна продължава чак до 26–28 август. В южната половина на страната поредните дни с толкова високи температури са над 25 (от 26–27 юли до 19 август) – в  Горнотракийската низина, Ямболско и в крайните югозападни райони. В Дългопол, област Варна, горещият период продължава 33 дни (от 26 юли до 28 август).
ВАЛЕЖИ
Валежите през изминалата 2024 г. средно за страната са близо до климатичните норми, като варират в широки граници през отделните месеци. През повечето месеци отклоненията от нормата са отрицателни. Валежният дефицит през годината е най-силно изразен през февруари (минус 63%) и октомври (минус 66%). С най-много и повсеместни валежи е декември, с положително отклонение от месечната норма средно за страната с около 127%. Предварителните оценки сочат, че за 2024 г. средната годишна сума на валежите е 610 мм (л/кв.м), което е с около 8% под климатичната норма.
ОПАСНИ ЯВЛЕНИЯ
През почти всички месеци на изминалата 2024 г. в различни райони на страната са регистрирани редица екстремни метеорологични явления, някои от които са довели до значителни щети и дори до човешки жертви. 
През периода април-септември гръмотевични бури, придружени от интензивни дъждове, силни пориви на вятъра и валежи от град, нанасят поражения на селскостопански площи, жилищни сгради, автомобили и инфраструктура в различни райони на страната. По-значими са щетите от бурите на 25 април, когато напълно са унищожени близо 5000 дка земеделска продукция в Централна Южна България и в Подбалканските котловини. В първите дни на юни конвективни бури, придружени от градушки и силни пориви на вятъра, също нанасят щети на селскостопански площи, пострадали са и жилищни сгради, автомобили и инфраструктура. На места количествата валеж за часове доближават 80% от месечните норми, а големината на градовите зърна варира от лешник до яйце. Най-засегнати са областите София, Велико Търново, Ловеч, Шумен и Стара Загора. На 22 юли мълнии са предизвикали пожар в жилищен блок в Пловдив, а в района на Централен Балкан са довели до смъртта на двама туристи. На 11 септември в резултат на силна гръмотевична буря и проливен дъжд в крайните североизточни части на страната са регистрирани наводнения в градовете Белослав и Каварна. Измереното за 3 часа количество валеж във валежомерна станция Белослав надвишава два пъти месечната норма за района. От наводнението са пострадали 52 домакинства в града.
Високите температури през лятото на 2024 г., липсата на валежи и човешка небрежност са причина на различни места в страната да бушуват десетки пожари. Силните пориви на вятъра допринасят за разрастването на огнените фронтове и затрудняват гасенето. Обявени са частични бедствени положения в някои общини, жителите на няколко села са евакуирани. На 17 юли избухналият в село Воден, община Болярово, пожар унищожава 35 къщи, изгорели са и десетки домашни животни. Селото е евакуирано. 
* Данните са по оперативна информация от метеорологичната мрежа на НИМХ. Окончателните резултати и анализи ще бъдат представени в Годишния хидрометеорологичен бюлетин на НИМХ, който се издава в края на м. март на текущата година. /ПВ/
 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Вдигането на заплатите и осигуровките е принудило "Виваком" за повиши цените за интернет услугите с 2 лева, съобщиха от компанията;;;1522438/KKA_9283.JPG?l=1000: 
Вдигането на заплатите и осигуровките е принудило "Виваком" да повиши цените за интернет услугите с 2 лева от февруари, съобщиха за БТА от компанията.
От 8 февруари "Виваком" увеличава месечния абонамент с 2 лв. с ДДС за интернет услуги, съобщиха от телекома.
Клиентите на компанията могат да закрият услугите без санкции до 7 февруари включително. При взето устройство се дължат получените отстъпки, се допълва в съобщението.
Промяната на цените се извършва поради продължаващото нарастване на разходите за труд, включително планираното увеличение на минималната работна заплата и увеличението на максималния осигурителен доход през 2025 г., както и поради увеличаващите се преки и непреки разходи за оборудване, наеми и услуги, необходими за предоставяне на телекомуникационни услуги.
Увеличение на месечни абонаменти няма да бъде приложено за социални абонаментни планове и планове за хора с увреждания за мобилни и фиксирани гласови услуги (Smart S+, Optima 250, Инвалиди 160, Инвалиди 300, Ограничен), предплатени мобилни услуги, фиксирани услуги по договори с придобитите от "Виваком" оператори - N3, Net1, Telnet, NetworX и Булсатком, сателитните ТВ услуги, всички текущи допълнителни пакети и услуги, лизинговите вноски на устройства на изплащане, услуги, предоставени по сключени договори за обществени поръчки, както и за договори за нови услуги или преподписани услуги с нов срок на договор, подписани след 1 декември 2024 г. включително, на който и да е план.
За частни клиенти абонаментите за фиксирани гласови услуги и фиксирани ТВ услуги ще бъдат увеличени с 1 лв. с ДДС, а абонаментите за мобилни гласови услуги, мобилен интернет, фиксирани интернет услуги и интернет услуги Mobix и 5G Home Net ще бъдат увеличени с 2 лв. с ДДС.
За бизнес клиенти абонаментите за фиксирани гласови услуги и фиксирани ТВ услуги ще бъдат увеличени с 1 лв. без ДДС, а абонаментите за мобилни гласови услуги, мобилен интернет, фиксирани интернет услуги, интернет услуги Mobix и 5G Home Net, както и услугите за обмен на данни ще бъдат увеличени с до 2 лв. без ДДС.
/СС/

Title 20 - годишният Георги Георгиев хвана кръста на Богоявление в Банско;;;10498889/IMG_9926.jpg?l=1000: 
Община Банско отбеляза големия християнски празник Богоявление с тържествени литургии, шествия и традиционни ритуали, които събраха жители и гости в дух на единство и вяра. Празничният ден започна с Богоявленска Света литургия в църквата „Света Троица“, отслужена от свещеник Георги Хаджигеоргиев. След литургията, пред Духовно-историческия музей „Свети Паисий Хилендарски“ беше извършен великия богоявленски водосвет.
С литийно шествие миряните се отправиха към центъра на града, където за кръста се пребори младият Георги Георгиев от Сандански. По стара традиция на Богоявление бяха осветени бойните знамена и знамената светини на българската армия.
Георги Георгиев беше поздравен от ръководството на Община Банско, а той от своя страна поздрави всички за здраве и късмет за предстоящата 2025 година.
Добринище също отбеляза Йордановден с ритуал по хвърляне на Богоявленския кръст. По традиция празника започна в църква " Св.св. Петър и Павел", където бе отслужен Велик Богоявленски водосвет . С литийно шествие до река „Десилица“, десетки млади момчета се потопиха в ледените води за здраве през цялата година. Ученикът Благовест Хаджийски от Добринище извади кръста.
Честванията завършиха с топли пожелания за здраве, благоденствие и благословение за всички жители и гости на общината. Нека новата 2025 година донесе щастие и успехи на всички!
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Египетските копти посрещат Рождество; патриарх Тавадрос Втори ще отслужи литургията на Бъдни вечер в новата административна столица;;;undefined: 
Патриархът на Коптската православна църква Тавадрос Втори ще отслужи Божествената света литургия на Бъдни вечер в църквата “Рождество Христово” в новата административна столица на Египет - традиция, започнала през 2018 г., още преди официалното откриване на храма.
На празничната служба в катедралата, която се смята за най-голямата в Близкия изток, се очаква да присъстват министри, губернатори, депутати, представители на университета “Ал Азхар” - най-авторитетната сунитска институция в света, а също общественици и дипломати.
Традиционно към литургията на Бъдни вечер се присъединява президентът на страната Абдел Фатах ас Сиси, но присъствието му не е обявено предварително. Държавният глава поздрави с официално изявление патриарха по случай настъпващата Коледа и приветства като “дълбоко вкоренено” националното единство, което е свързвало египтяните през цялата им история.
Коптската Коледа е официален празник в Египет от 2002 г. Правителството обяви 7 януари за неработен ден за държавните институции и частния сектор.
Египетските копти, които представляват около 90 процента от християните в северноафриканската страна, посрещат Рождество според Юлианския календар. След 43-дневен пост празникът се отбелязва с ястието фатах, което се приготвя от месо, бял ориз, препечен хляб, напоен с бульон, чесън и оцет.
Коптите съставляват около 10 процента от 107-милионното население на Египет. Те са една от най-старите християнски общности в света и най-голямата в Близкия изток.
/ДИ/

Title ОБНОВЕНА Въоръжен с нож нападател е опитал да проникне в сградата на белгийското правителство;;;10497246/P064007-609982.jpg?l=1000: 
Нападателят, задържан тази сутрин от белгийската полиция при опит да проникне в сградата на федералното правителство в Брюксел, е радикализиран и е бил поставян по-рано под наблюдението на психиатри, съобщиха местни медии.
Допълва се, че при задържането днес той е крещял "Алах е велик" и е твърдял, че срещу него има заговор. Уточнява се, че преди време към него е била предприемана мярка за психиатрично проследяване, след като е отправял заплахи срещу посолството на САЩ. 
Засега не е известно какви са действителните причини за днешния му опит да проникне в правителствения комплекс. От разпространени от мястото телевизионни кадри се вижда, че заловеният е млад мъж на около 30-годишна възраст, с тъмна коса и с дълга брада. 
Правителствен говорител е отбелязал, че при инцидента няма пострадали служители на реда, а премиерът в оставка Александер де Кро е бил в безопасност в момента на събитието. В сградата, където се е опитал да проникне нападателят, продължават преговорите за съставяне на следващото правителство на Белгия, в които участват водещи политически фигури.
/АГ/

Title Индексът на риска на Аржентина спада под бариерата от 600 базисни пункта за първи път от 2018 г.;;;120028/9ad9603c416c423c9cf7538aa401c36d-9ad9603c416c423c9cf7538aa401c36d-fa09d4696da24c2aa96759115c8fcf1f-82c3c.jpg?l=1000: 
Индексът на риска на Аржентина, който се следи внимателно, се е понижил днес под имащата символично значение бариера от 600 базисни пункта за първи път от 2018 г., според търговци, цитирани от Ройтерс. 
Индексът, който показва спреда на доходността на облигациите спрямо съпоставимия дълг на САЩ и е отражение на начина, по който инвеститорите гледат на дълга на страната, е бил на най-ниското си ниво от август 2018 г. тази сутрин. 
/СС/

Title Районната прокуратура във Видин работи по три случая за престъпления, извършени в условията на домашно насилие;;;1137905/20230220_164258.jpg?l=1000: 
Районната прокуратура във Видин работи по три случая за престъпления, извършени в условията на домашно насилие, съобщиха от Апелативна прокуратура - София.
В съда е внесен обвинителен акт срещу 43-годишен мъж с инициали  П.М. за причиняване на телесна повреда и отправяне на закана за убийство. Жената, с която обвиняемият е живял на съпружески начала в квартирата ѝ във Видин, след многократни скандали и вследствие на проявена ревност от страна на мъжа, е прекратила връзката им. На 7 август м.г. П.М. я нападнал, като ѝ е нанесъл удари с юмрук в лицето и по тялото, извадил е нож и е отправил заплахи. Пострадалата е подала жалба в полицията. Заключението на назначената съдебномедицинска експертиза е за причинена телесна повреда. Делото продължава в съда, уточниха от прокуратурата.
При друг случай мярка за неотклонение „задържане под стража“ е взета спрямо Ц.Ц. на 52 години. В хода на разследването е установено, че на 23 декември м.г. в гр. Грамада мъжът е  нанесъл удари с юмруци в областта на главата и тялото на баща си. Обвиняемият е отправил закана за  убийство. Според прокуратурата извършеното от обвиняемия е с висока степен на обществена опасност.
34-годишен е задържан под стража за причиняване на телесна повреда за това, че на 17 декември 2024 г. в жилище във Видин е нанесъл побой на Я.А.
По двата случая разследването продължава под надзора на прокуратурата.
По данни на  Областната дирекция на МВР във Видин към края на ноември м. г. в полицията са постъпили общо 36 заповеди за защита от домашно насилие на пострадали 31 жени и осем мъже. Съдът е наложил мерки по Закона за защита от домашно насилие спрямо седем жени и 29-ма мъже, извършители на домашно насилие.
/ЛРМ/

Title Тръмп заяви, че той и китайският лидер Си водят разговори чрез свои сътрудници;;;9985416/f5f8f800866c4fbe8c024144db2c20df--1--6ba78e08deae43eaaad6ad2f9127eb13.jpg?l=1000: 
Спечелилият президентските избори в САЩ Доналд Тръмп заяви, че той и китайският лидер Си Цзинпин водят разговори чрез свои сътрудници, и изрази очакване двамата с него да се разбират добре, предаде Ройтерс.
„Вече си говорим. Говорим си чрез техните представители“, каза Тръмп в интервю пред консервативния водещ на токшоу Хю Хюит.
Тръмп, който ще встъпи в длъжност на 20 януари, нарече Си силен и влиятелен човек, който по думите му се радва на почит в Китай.
„И аз смятам, че ние вероятно ще се разбираме много добре, прогнозирам това“, посочи Тръмп. „Но, нали разбирате, това трябва да е двустранен процес“, добави той и отново повтори обвиненията, че Китай „се възползва“ от САЩ в икономически план.
Тръмп покани Си и други чуждестранни лидери на церемонията по полагане на клетва във Вашингтон по-късно този месец, но според експерти е малко вероятно китайският лидер да присъства.
Републиканецът избра редица ястребски настроени политици за ключови постове в новата администрация, включително сенатора Марко Рубио за държавен секретар, коментира Ройтерс. Тръмп обяви също, че ще наложи допълнителни мита от 10% на китайските стоки, ако Пекин не направи повече, за да спре трафика на силно пристрастяващия наркотик фентанил. По време на предизборната кампания милиардерът отправи и друга заплаха за облагане с мита на китайския внос - с над 60%.
/ВС/

Title Румънските спасители отчетоха нов рекорд: 180 спасени в рамките на 24 часа;;;10440453/20241221_135337.jpg?l=1000: 
Румънските планински спасители са се намесили в над 1300 ситуации по време на зимната ваканция (21 декември 2024 г.-7 януари 2025 г.), а в последното денонощие над 120 души са били транспортирани до болница, съобщава Аджерпрес.
Според съобщение на Планинската спасителна служба "Салвамонт" ("Salvamont") в рамките на вчерашния ден са регистрирани 167 обаждания с искане за спешна намеса. Най-много от тях - 31 - са получени от клона на спасителната служба в планинския курорт Предял, окръг Брашов.
В рамките на тези намеси са били спасени 180 души, а над 120 са стигнали до болница, като 66 са били транспортирани с линейка. Четирима пострадали са поети от хеликоптер на службата за спешна помощ SMURD.
Също така спасителната служба е получила 68 обаждания, в които се искат съвети и информации за различни туристически маршрути в планинските зони, се отбелязва в съобщението. 
"Салвамонт Румъния" ви призовава да бъдете предпазливи и отговорни в дейностите си в планината и ви приканва да се присъедините към кампанията ни за намаляване на броя на злополуките в планината", посочва националният диспечерски център на спасителната служба.
/СУ/

Title Ирландската футболна легенда Роби Кийн е новият старши треньор на Ферецварош (Будапеща);;;5129138/5411024082be4f699f5559932bd1f071--0--73a039162dd0433dab9f696df26afbae.jpg?l=1000: 
Ирландската футболна легенда Роби Кийн беше представен днес като нов старши треньор на унгарския шампион Ференцварош, съобщиха от клуба. Кийн наследи поста от нидерландския специалист Паскал Янсен, който беше уволнен.
 Новият старши треньор пристигна в Будапеща в неделя вечерта и ще замине във вторник, за да се присъедини към отбора на подготвителния лагер в Испания. За Роби Кийн това е трети отбор в треньорската кариера, като стартът му е в индийския Атлетико (Калкута), където и играе последните си мачове като футболист. След това отива в Макаби (Тел Авив), където печели шампионската титла на Израел и Купата на страната. Напуска след края на миналия сезон, а от днес вече е ангажиран с Ференцварош.
Роби Кийн е истинска икона на футбола в Република Ирландия, общо кариерата му на клубно ниво включва 578 мача и 251 гола. За националния отбор на страната има 146 мача и 68 гола.
Ференцварош има 35 шампионски титли на страната, от 2019-а година насам непрекъснато, а също така и 24 купи на страната. Проблемът на президента Габор Кубатов обаче е, че тимът така и не може да направи пробив в Европа.
/АВ/

Title ОБНОВЕНА Сътрудници на Тръмп обсъждат налагането на общи вносни мита за стоки от критични за САЩ сектори, съобщи "Вашингтон пост", Тръмп опроверга медията;;;undefined: 
Сътрудниците на новоизбрания президент на САЩ Доналд Тръмп проучват тарифни планове, които ще се прилагат за всяка страна, но ще касаят само критично важните вносни стоки. Това са посочили пред в. "Вашингтон пост" трима източници, запознати с въпроса. Това е ключова промяна спрямо плановете на Тръмп по време на президентската му кампания, допълва американското издание.
Малко след публикуването на информацията от "Вашингтон пост", Тръмп я опроверга в социалната си мрежа "Трут Соушъл" (Truth Social), като написа, че "историята във в. "Вашингтон пост", която цитира т.нар. анонимни източници, които не съществуват, неправилно твърди, че тарифната ми политика ще бъде съкратена. Това е погрешно. "Вашингтон пост" знае, че това е грешка. Това е просто още един пример за фалшиви новини".
Като кандидат за нов президентски мандат Тръмп призова за "универсални" мита от 10 или 20 процента за всякакви стоки, внасяни в САЩ. Редица икономисти предупредиха, че подобен ход може да предизвика ценови шокове.
В днешния си материал "Вашингтон пост" обаче пише, позовавайки се на свои източници, че две седмици преди Тръмп да встъпи в длъжност, неговите помощници все още обсъждат планове за налагане на вносни мита върху стоки от всяка държава.
Вместо обаче да се прилагат тарифи за целия внос, настоящите дискусии се съсредоточават върху налагането им само за определени сектори, считани за критични за националната или икономическата сигурност на страната. Тази промяна би отхвърлила ключов аспект от предизборното обещание на Тръмп, поне за момента, са допълнили източниците, уточнявайки, че няма финализирани решения и че плановете търпят промени.
Не се разкриват подробности за вида на продуктите или секторите, за които бива обсъждано да бъдат обложени с вносни мита.
Според източниците предварителните дискусии до голяма степен са фокусирани върху няколко ключови сектора, които екипът на Тръмп иска да върне в САЩ. Те включват веригата за доставки за отбранителната промишленост (чрез мита върху стомана, желязо, алуминий и мед); критични медицински консумативи (спринцовки, игли, флакони и фармацевтични материали); и производство на енергия (батерии, редкоземни минерали и дори слънчеви панели), добавят двама от запознатите с разговорите.
В дискусиите за тарифната политика са участвали Винс Хейли, главен помощник в кампанията на Тръмп, който трябва да оглави Съвета по вътрешна политика на Белия дом, Скот Бесент, посочен за министър на финансите от Тръмп, и Хауърд Лутник, номинитар за министър на търговията.
/СС/

Title Аварии в довеждащ водопровод са причината за нарушено водоподаване в Бобошево;;;8816184/20240820_104314.jpg?l=1000: 
Заради възникнали аварии в довеждащ водопровод водоснабдяването в гр. Бобошево е нарушено, съобщават от "Кюстендилска вода".
Те казаха за БТА, че е отстранена една авария, но е възникнала втора и това е причината в града подаването на вода да е с понижено налягане. Те допълниха, че работата ще продължи и утре, когато ще се наложи водата да бъде спряна.
/ЛРМ/

Title Четири тежки катастрофи с един загинал и петима пострадали са станали за седмица във Великотърновско;;;10498780/20241118_110111.jpg?l=1000: 
Четири тежки катастрофи, от общо 22 пътнотранспортни произшествия, са станали във Великотърновско за седмица, съобщи главен инспектор Радостин Върбанов, началник на сектор „Пътна полиция“ при Областната дирекция на МВР във Велико Търново.
От 30 декември 2024 година до 5 януари 2025 година в областта са регистрирани общо 22 пътни инцидента, от тях 4 тежки, при които е загинал един човек и са пострадали петима.
На 4 януари, при катастрофа между лек автомобил "Мерцедес" с великотърновска регистрация, управляван от 25-годишен мъж, и товарен автомобил "Ситроен джъмпер", управляван от 51-годишен водач, е загинал мъжът от лекия автомобил. Водачът на лекия автомобил се е движил в посока към Велико Търново, при маневра изпреварване е изгубил контрол над превозното средство, завъртял се в обратна посока, навлязъл в лентата за насрещно движение и се ударил в предна част на движещия се товарен автомобил.
Пробите за употреба на алкохол и наркотици са отрицателни. Автомобилите са иззети. В Районното управление във Велико Търново е образувано досъдебно производство.
През периода  е задържан мъж на 52 години за шофиране в нетрезво състояние, с 2,51 промила алкохол в кръвта, на територията на Полски Тръмбеш. Осем са водачите, седнали зад волана с алкохол и двама с наркотици, установени са и двама неправоспособни, при проверките рез изминалата седмица. Заснети са 557 видеоклипа за скорост. При ограничение на скоростта от 50 км/час, отчитат от полицията. На входа на с. Самоводене е заснет автомобил, чийто водач е шофирал със скорост от102 км/час. При ограничение от 60 км/час на пътя София - Русе е заснет автомобил, шофирал със 125 км/час. 
/ЛРМ/

Title Филипините разполагат морски и въздушни сили, за да наблюдават придвижването на китайски „кораб гигант“;;;9976904/35735d9ff44741f5b85c056dad49c1ad--0--5488a6b214e2404d8734e17865715e10.jpg?l=1000: 
Филипините са разположили свои военноморски, военновъздушни сили и брегова охрана в изключителната си икономическа зона, за да наблюдават придвижването на най-големия кораб на бреговата охрана на Китай, определяйки присъствието на морски съд като „акт на сплашване, принуда и агресия“ от страна на Пекин, предаде Ройтерс.
Според филипинската брегова охрана дългият 165 метра китайски плавателен съд 5901, който Филипините наричат „Чудовището“, се е намирал вчера на между 65 и 70 морски мили от бреговете на провинция Самбалес.
„Мобилизирали сме всичките си сили за наблюдение на този кораб гигант. Щом извърши някакво провокативно действие, ще последва съответен отговор“, каза днес пред националната телевизия говорителят на Съвета за национална сигурност на Филипините Джонатан Малая.
Китайското посолство в Манила засега не е отговорило на запитванията на Ройтерс за коментар по темата.
Отношенията между Китай и американския съюзник - Филипините - се влошиха през изминалите няколко години, като често възникват спорове, след като островната държава под ръководството на президента Фердинанд Маркос-младши се опитва да отблъсне, агресията, както тя казва, на Пекин. Китай обвинява Филипините в многократни неправомерно навлизане в териториалните му води.

Китай има претенции към по-голяма част от Южнокитайско море - ключов морски маршрут, по който годишно минават стоки за 3 трилиона долара - и поддържа масирано присъствие на бреговата си охрана във и около изключителната икономическа зона на своите съседи - Виетнам, Филипините и Малайзия.
Пекин не признава решението на базирания в Хага Постоянен арбитражен съд от 2016 г., според което тези претенции нямат правно основание.
На разпространен от филипинската брегова охрана видеоклип се вижда как на китайския кораб 5901 е разпоредено да напусне района. В отговор по радиовръзка китайският кораб отвръща, че изпълнява задълженията си да охранява водите под своя юрисдикция.
„Това е част от китайското сплашване, принуда, агресия и заблуждение. Те се перчат с кораба си, за да сплашват рибарите“, каза Малая и добави, че филипинската брегова охрана ще бъде подсилена в подкрепа на рибарите.


/ДИ/

Title Капитанът на Ливърпул Върджил ван Дайк не вярва, че слуховете за трансфер в Реал Мадрид за повлияли на представянето на Трент Александър-Арнолд;;;undefined: 
Капитанът на Ливърпул Върджил ван Дайк не вярва, че слуховете за трансфер в Реал Мадрид за повлияли на представянето на Трент Александър-Арнолд.
Английският национал имаше вина за първия гол на Манчестър Юнайтед при равенството 2:2 на "Анфийлд" и като цяло не беше на ниво.
В началото на седмицата Реал, който проявява интерес към Александър-Арнолд, намекна за възможността да подпише с 26-годишния футболист още през настоящия трансферен прозорец. "Червените" обаче обявиха, че английският национал не се продава през януари.
Въпреки това Ван Дайк, който е друг играч, чийто настоящ договор изтича след пет месеца, не се притеснява.
"Трент има свои хора около себе си, семейството си и ние също. Той иска да се представи по възможно най-добрия начин, както и всички ние. Това е основният фокус. Според мен, тези слухове просто го разсейват", каза капитанът на Ливърпул.
Ван Дайк коментира още, че той и неговите съотборници са оставили победата да им се изплъзне.
"Мисля, че трябваше да се справим по-добре, особено след като водехме с 2:1. Бяхме разконцентрирани и ги оставихме да изравнят. Манчестър Юнайтед се върна в мача заради качеството на отбора, но ние губехме топката твърде лесно в трудни моменти. Пространствата станаха много по-големи, отколкото трябваше да бъдат. Играхме срещу добър противник", добави той.
"Имат добри играчи. Те очевидно са в процес на работа, както и ние, но ни затрудниха. Можеше да бъде много по-лошо, ако трябва да бъдем абсолютно честни със себе си. Те имаха голям шанс в края. Определено съм разочарован от загубата на точки у дома, но трябва да продължим напред и ще го направим", заяви Ван Дайк.
/ИК/

Title Блокове 3 и 4 на ТЕЦ "КонтурГлобал Марица Изток 3" са готови за експлоатация, съобщиха от "Националната електрическа компания";;;208542/CGME3.jpg?l=1000: 
Считано от 6 януари 2025 г. са осигурени всички необходими условия за експлоатация на 3-ти и 4-ти блок на ТЕЦ "КонтурГлобал Марица Изток 3". С цел обезпечаване готовността на централата да произвежда електроенергия бе осигурен необходимият технически персонал, извършени са съответните ремонтни дейности и са сключени необходимите за функционирането й договори. Това съобщиха от "Националната електрическа компания" (НЕК), която е миноритарен акционер в ТЕЦ-а.
От държавното енергийно дружество уточняват, че ТЕЦ "КонтурГлобал Марица Изток 3" е дружество с оперативна самостоятелност, като решенията за производство и продажба на електроенергия се взимат от мениджмънта на ТЕЦ-а.  
Електроцентралата ще продава произвежданата електроенергия на свободен пазар, след като в края на миналия февруари изтече дългосрочното споразумение на НЕК с "КонтурГлобал Марица Изток 3" за изкупуване на електроенергия и временно спря производството.
Подготовката за подновяване на работата на двата блока в ТЕЦ-а обяви в края на ноември служебният министър на енергетиката Владимир Малинов при посещението му в централата.
/СС/

Title Държавният глава Румен Радев ще удостои български висши офицери от запаса с Почетния знак на президента;;;5674837/Prezidentstvo-02.jpg?l=1000: 
На 7 януари, вторник, държавният глава Румен Радев ще удостои с Почетния знак на президента контраадмирал о.з. Румен Попов и вицеадмирал о.з. Пламен Манушев за вярната и достойна служба в Българската армия и за значимия им принос към развитието и укрепването на Въоръжените ни сили. 
Отличията, които ще бъдат връчени на церемония в Гербовата зала на „Дондуков“ 2 от 12.00 часа, са и по случай предстоящата годишнина от основаването на Висшето военноморско училище „Н. Й. Вапцаров“ на 9 януари 1881 г.  
 
/ВМ/

Title В Русе отбелязаха 177 години от рождението на Христо Ботев;;;10498808/j1%282%29.jpg?l=1000: 
Областната администрация в Русе организира възпоменателна церемония по случай 177 години от рождението на големия български революционер и поет Христо Ботев. На поклонението, което се проведе пред паметника на националния герой, намиращ се на едноименния булевард в крайдунавския град, присъстваха областният управител Драгомир Драганов, заместник-кметът по международни програми и проекти, инвестиции и собственост Златомира Стефанова, началникът на гарнизона и командир на Военно формирование 32420 подполковник Павлин Илиев, както и началникът на Военно окръжие I степен – Русе полковник Васил Петров. „Днес, в този светъл ден, прекланяме глава пред рождението на един от най-великите синове на България – Христо Ботев. Неговото име продължава да ни вдъхновява особено силно и в днешно време, защото той е сред най-ярките символи на непримиримостта с посредствеността и борбата за свобода“, заяви Драганов. „Особено важно е днес да разберем, че патриотизмът не е просто дума, а  завет, който се носи в сърцата. Любовта към родината не се измерва само в приказки, а в съвместни действия и усилия за едно по-светло и достойно бъдеще. Да обичаш България означава да носиш нейните идеали в ежедневието си, да пазиш традициите, както и да работиш за общото благо“, сподели Драганов.
Припомняме, че Христо Ботев е роден на 6 януари 1848 г. (нов стил) в град Калофер в семейството на даскал Ботьо Петков и Иванка Ботева. Първоначално учи в Карлово (1854-1858), където неговият баща е учител. По-късно се завръща в Калофер и там продължава учението си под ръководството на своя баща. През 1863 г. завършва калоферското училище. През октомври същата година заминава за Русия и се записва като частен ученик във Втора одеска гимназия, от която е изключен през 1865 г. Известно време е учител в бесарабското село Задунаевка. През 1867 г. се завръща отново в родния си град и започва да подканва към бунт срещу чорбаджии и турци, след което окончателно напуска Калофер. По това време във вестник „Гайда“, редактиран от П. Р. Славейков, е публикувано първото стихотворение на Христо Ботев „Майце си“. От октомври 1867 г. живее в Румъния. Работи в Браила като словослагател при Димитър Паничков, където се печата в. „Дунавска зора“. През следващите години се мести от град на град, известно време живее заедно с Левски.
През 1872 г. е арестуван за конспиративна революционна дейност и е изпратен във Фокшанския затвор, но е освободен, благодарение на застъпничеството на Левски и Каравелов. Започва работа като печатар при Каравелов, а по-късно като сътрудник и съредактор на българския революционен печатен орган. Започва активната му дейност като журналист и под негова редакция вече излиза новият орган на революционната партия - в. „Знаме“. През 1875 г., съвместно със Стефан Стамболов, Ботев издава стихосбирката „Песни и стихотворения“. През Априлското въстание сформира чета, на която става войвода. От Гюргево се качва с част от четата на австро-унгарския кораб „Радецки“ и на 17 май принуждават капитана да спре на българския бряг при Козлодуй. На 20 май 1876 г. е последният тежък бой. Привечер, след като сражението затихва, куршум пронизва фатално знаменития български революционер и гениален поет. Ботев загива на място. Но името и делото му са безсмъртни.
 
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Българският енергиен холдинг кани инвестиционни консултанти за рефинансиране на своя емисия облигации;;;6298248/V_SH3099.jpg?l=1000: 
"Български Енергиен Холдинг" (БЕХ) изпрати покани за избор на инвестиционен консултант във връзка с процедура за рефинансиране на облигационна емисия на холдинга в размер на 600 млн. евро, с падеж на 28 юни 2025 г. Крайният срок за подаване на заявление за интерес е 13 януари (понеделник), съобщиха от БЕХ.
Поканите са изпратени до първите десет инвестиционни посредници с най-голям пазарен дял, включени в класацията на платформата за финансови пазари "Дийлоджик" (Dealogic) за мениджъри на облигационни емисии в региона на Централна и Източна Европа за 2024 г.
Инвестиционният консултант ще бъде избран сред "Сити" (Citi), "ДжейПи Морган" (JP Morgan), "ЕйчЕсБиСи" (HSBC), "БеЕнПе Париба“ (BNP Paribas), "Стандард Чартърд Банк" (Standard Chartered Bank), "Голдман Сакс" (Goldman Sachs), “Дойче Банк“ (Deutsche Bank), “СеЖе Корпорейт енд Инвестмънт Банкинг“ (SG Corporate & Investment Banking), "Банк ъф Америка Секюритиз" (BofA Securities), "АйЕнДжи" (ING) и "УниКредит" (UniCredit). 
Избраният консултант следва да съдейства на БЕХ за структуриране на нова облигационна емисия, изготвяне на документи за пласирането й, предоставяне на предварителна оценка за инвеститорското търсене, както и подготвяне на маркетингови материали и организиране на презентационни срещи, уточняват в съобщението си от холдинга. 
От БЕХ разчитат на засилен интерес от големите международни банки с опит при пласиране на облигационни емисии.
/СС/

Title Лидерът на германските християндемократи предизвика спор с мнението си за двойното гражданство;;;10385128/d25d2994c44e47d3ab0f06fe663f84e3--0--3af5921b967a4a2abe7143854ba27893.jpg?l=1000: 
Лидерът на германския опозиционен Християндемократически съюз (ХДС) Фридрих Мерц предизвика полемика със скорошното си предложение за реформиране на Закона за гражданството, предаде ДПА.
„Фридрих Мерц нарочно си играе с дяснопопулисткия огън и е негоден за канцлер на всички германци“, заяви днес съпредседателката на управляващата Германска социалдемократическа партия (ГСДП) Заския Ескен.
Мерц, кандидат за канцлер на дясноцентристкия блок ХДС/ХСС, заяви пред вестник „Велт“, че двойното гражданство трябва да се ограничи и да се отменя в случай на престъпления.
„Внасяме допълнителни проблеми в страната. Най-малкото трябва да е възможно да се отмени германското гражданство, ако признаем, че сме направили грешка с хора, които са извършили престъпления“, заяви Мерц.
Ескен заяви пред списание „Щерн“, че искането ще превърне натурализираните германци във „втора класа граждани“.
Двойното гражданство стана по-лесно за придобиване в Германия от миналата година, след като правителството на канцлера социалдемократ Олаф Шолц прие реформа на Закона за гражданството. Мярката позволи на добре интегрираните жители да придобват германско гражданство само за пет години, вместо дотогавашните осем.
/ВС/

Title Вондроушова се завърна с победа на корта след половин година пауза;;;3954758/b8bf71f921824c1fbea9e2a6528b12cf--0--a83525a99a9649538dd17c6790374f7b.jpg?l=1000: 
Шампионката на "Уимбълдън" през 2023 година Маркета Вондроушова (Чехия) направи успешно завръщане на корта на турнира по тенис в Аделаида (Австралия).
Бившата номер 5 в световната ранглиста Вондроушова пласира 22 аса и елиминира в първия кръг рускинята Анастасия Павлюченкова с 6:4, 6:4(4), 6:2.
25-годишната чехкиня игра за последно именно на "Уимбълдън" в началото на юли, когато отпадна в първия кръг като защитаваща титлата си. В последствие тя претърпя операция на рамото през август и в момента заема 39-ото място в световната ранглиста.
Вондроушова реализира обрат от изоставане от 2:4 гейма в първия сет, но във втората маст тя водеше с 5:3, но не успя да затвори мача, а Павлюченкова изравни резултата след успех в тайбрека със 7:4 точки.
В решаващата трета част, обаче, чехкинята доминираше и все пак стигна до успеха, а във втория кръг ще срещне победителката от двубоя между шестата поставена Диана Шнайдер (Русия) и квалификантката Катержина Синиакова (Чехия).
/ДВ/

Title Театърът във Враца добавя в репертоара си премиера на „Лазарица“ от Йордан Радичков;;;10498636/DKT-2.jpg?l=1000: 
Едно ново заглавие ще добави в репертоара си Драматично-куклен театър (ДКТ) – Враца през януари, съобщиха от културната институция. Това е постановката „Лазарица“ на Йордан Радичков под режисурата на Петринел Гочев.
Премиерата на „Лазарица“ ще е на 23 и 24 януари, като датите са избрани не случайно, тъй като Йордан Радичков си отива от този свят на 21 януари 2004 г., казаха за БТА от театъра. От там разкриха още, че макар пиесата да представлява монолог, режисьорът ще я представи по много по-различен начин, а за първата премиера на 23 януари се очаква и специален гост.  
През месеца публиката ще може да види и много от любимите си заглавия, като програмата стартира от днес със спектакъла „Полковникът и птиците“ от Христо Бойчев. В репертоара са включени още „Убийството на Гонзаго“ от Недялко Йорданов, „Добре дошли в България 2“ на Здрава Каменова и Гергана Димитрова, „Извън контрол“, „Гимнастика за бременни“ и други, както и превърналите се в любими семейни спектакли „Пълен напред“, „Пинокио“ и „Аладин“, казаха още от ДКТ - Враца. 
/ХК/

Title Уолстрийт откри с растеж, подхранван от надежди на инвеститорите за по-мек подход по отношение на митата от страна на Тръмп;;;10481242/9d92282e6f094fee82bdcb72764940aa--0--587790786d44475399ca638b3064924e.jpg?l=1000: 
Уолстрийт откри днешната си търговска сесия с растеж, като инвеститорите възлагат надежди за по-мек подход от страна на администрацията на бъдещия президент Донълд Тръмп по отношение на митническите тарифи, след като в. "Вашингтон пост" писа, че това е възможно, съобщава Си Ен Би Си. Малко по-късно обаче самият Тръмп опроверга новината в собствената си социална мрежа "Трут соушъл".
Промишленият индекс Дау Джоунс добави 103,4 пункта или 0,24 на сто до 42 835,52 пункта.
Широкообхватният Стандард енд Пуърс 500 се покачи с 40,3 пункта или 0,68 на сто до 5982,81 пункта.
Технологичният Насдак наддаде 230,3 пункта или 1,17 на сто до 19 851,99 пункта.
/СС/

Title Готова е програмата за втората тройка от първенството на България по баскетбол за жени;;;4158080/20240114110449_BKK_1340.JPG?l=1000: 
Българската федерация по баскетбол обяви програмата и за втората тройка от първенството на страната при жените, след като се изиграха и последните два отложени двубоя.
Във втория етап на шампионата отборите бяха разделени на първа тройка и втора тройка, според класирането си от първата фаза. В първата тройка попаднаха Монтана 2003, Берое и Рилски спортист, като програмата за срещите между тях вече бе ясна.
Във втората тройка ще участват Локомотив София, Шампион 2006 и Академик Пловдив.
Надпреварата между тях ще започне на 31 януари, когато един срещу друг ще излязат Шампион 2006 и Академик Пловдив от 17:30 часа в зала "Триадица" в столицата.
/КМ/

Title Апелативна прокуратура – София: Районна прокуратура – Благоевград ръководи разследване за смъртта на 6-годишно дете в гр. Разлог;;;2374425/Untitled.jpg?l=1000: 
Под ръководството на Районна прокуратура - Благоевград, Териториално отделение – Разлог, се водят действия по разследване за смъртта на 6-годишно дете.
Към настоящия момент е установено, че родителите на починалото дете – Р.Ч. и Н.О., живеели в апартамент в гр. Разлог.
Около 16,00 ч. на 04.01.2025 г. бащата се прибрал в жилището. По същото време малолетният му син бил в спалнята, като използвал мобилен телефон, а майката на детето се намирала в хола.
Р.Ч. легнал до сина си и заспал. Събуждайки се след около час и половина, мъжът забелязал, че детето лежи неподвижно, а единият му крак посинял. Опитал да го събуди.
С автомобил на съсед го транспортирал до Филиала за спешна медицинска помощ в гр. Разлог, където била констатирана смъртта на момчето.
В хода на разследването е извършен оглед на местопроизшествие в дома на родителите на починалото дете, при който не са констатирани обстоятелства, сочещи за упражнено насилие.
Назначена е съдебномедицинска експертиза и е извършена аутопсия на трупа. Според предварителното становище на лекар от Клиника по съдебна медицина и деонтология при Университетска многопрофилна болница за активно лечение „Александровска“ ЕАД, смъртта на детето се дължи на мозъчен и белодробен оток.
Разследването по досъдебното производство продължава под надзора на Териториално отделение – Разлог.
 
/ВМ/

Title ТАСР: Християните в Словакия празнуват Богоявление;;;304397/Slovakia-agency.jpg?l=1000: 
Словакия празнува християнския празник Богоявление, или, както го наричат в страната - „Тримата Крале“, разказва словашката новинарска агенция ТАСР.
Католическата църква приема празника за едно от най-значимите събития в човешката история. В Словакия празникът се отбелязва с църковни служби в цялата страна. Според Библията тримата влъхви от Изтока са поведени от звезда до Младенеца Исус във Витлеем, пристигайки 12 дни след раждането Му, за да Му поднесат дарове. Поклонението на тримата влъхви или крале, традиционно наричани Каспар, Мелхиор и Балтазар, тяхното пристигане във Витлеем и поднасянето на даровете са традиционна част от рождествените чествания в Словакия.
В словашките села празникът някога се е отбелязвал с песнопения и веселби. Свещениците са обикаляли домовете, за да ги благословят и напръскат със светена вода, докато техните помощници люлеят кадилници с ароматна мащерка. Днес подобни шествия са рядкост, споменават се основно в песни и химни, посветени на празника.
В Словакия има различни обичаи, свързани с Богоявление. Стопаните на къщите поставят три кръста, окичени с чесън на прага на всяка врата и ги напояват със светена вода, за да пропъждат злите духове. Хората ходят в църквите за благословии, които да помагат при изцелението на болестите, да предотвратяват природни бедствия и да носят добра реколта през годината.  
(Тази информация се разпространява по споразумение между БТА и ТАСР)
/ВС/

Title Втородивизионният ФК Ловеч започна зимната си подготовка с група от 20 футболисти;;;8772036/20240711_094657.jpg?l=1000: 
Втородивизионният ФК Ловеч започна зимната си подготовка с група от 20 футболисти. Сред тях са две сигурни нови попълнения, които подписаха договори – халфът Мартин Петков и нападателят Георги Атанасов, и двамата от втория отбор на Левски (София), съобщи за БТА Добрин Джабарски, изпълнителен директор на клуба. На проби в тима са двама българи и украински вратар, с които се очаква да бъдат подписани договори. Утре към отбора се очаква да се присъединят и двама нападатели – французин и испанец.
По взаимно съгласие от ФК Ловеч са освободени вратарите Ивайло Неделчев и Денислав Жеков, защитникът Петър Кепов и Симеон Иванов.
Зимната подготовка на ловчалии ще протече изцяло на собствената им база, като до подновяването на първенството тимът ще изиграе шест контролни срещи. Първата от тях е на 18 януари срещу Севлиево, след това предстоят проверки с Ботев (Ихтиман) – на 22 януари, три дни по-късно с Локомотив (Горна Оряховица), на 29 януари с Дунав (Русе), на 1 февруари – с елитния Ботев (Враца), и на 7 февруари – със Спартак (Плевен). Допълнително ще се уточни къде ще се играят контролите, в зависимост от атмосферните условия. Джабарски каза още, че целта пред отбора е оставане във Втора лига.
 
/АВ/

Title ННА: Американският пратеник Еймъс Хохстийн пристигна в Бейрут;;;10296927/d21a1434cbd247b991579f3244c3205d--0--ed039794c4474514ad0f7e362c18766d.jpg?l=1000: 
Пратеникът на президента на САЩ за Близкия изток Еймъс Хохстийн пристигна днес в Бейрут, предаде ливанската новинарска агенция ННА.
Посещението става на фона на разпространените съобщения за намерението на Израел да отложи изтеглянето си от Ливан и дни преди ливанският парламент да избере нов президент.
(Тази информация се разпространява по споразумение между БТА и ННА)
/ДИ/

Title С поезия, военни почести и венци в Бургас бе отбелязана 177-ата годишнина от рождението на Христо Ботев;;;10497690/IMG_2840-3.jpg?l=1000: 
С поезия, военен ритуал и поднасяне на венци и цветя бе почетена 177-ата годишнина от рождението на български поет и революционер Христо Ботев в Бургас.

В тържественото отбелязване пред неговия бюст паметник в Морската градина се включиха представители на военноморските сили от местния гарнизон, на местната и държавната власт, институции, както и общественици и десетки граждани. 

Те почетоха паметта на революционера с поклон и едноминутно мълчание. Под съпровода на Духовия оркестър на Бургас присъстващите имаха възможност да си припомнят за саможертвата и някои от най-знаменитите дела на Ботев, както и да чуят откъси от негови знакови стихове и откъси от текстове, писани за Христо Ботев. 





/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Лишеното от руски газ Приднестровие се опасява, че ще остане изцяло без електроенергия;;;854858/7f776c4842fd4ff59e0f0527ec126a3d--0--bcf68ac417194a90a8847e1943674477.jpg?l=1000: 
Властите в Приднестровието, проруската сепаратистка област на Молдова, обявиха днес, че се опасяват от цялостно спиране на електрозахранването след края на руските доставки заради "търговския спор между Москва и Кишинев", предаде Франс прес.
Тази малка територия с половин милион жители, която не попада под контрола на централните молдовски власти след разпадането на СССР, вече затвори много компании в промишления сектор и въведе нощни спирания на тока за населението, което се сблъсква с липса на електроенергия. 
С оглед на зимните температури в спирането на централното отопление в жилищата населението е принудено да използва дърва за огрев или да прибягва към отделно електрическо отопление, което допълнително засилва натиска върху електрическата мрежа. 
"В Приднестровието в момента използваме една трета повече от произведения капацитет, разбирате ли? И ако тази ситуация продължи (...) може да има технологични неизправности и дори пожар", каза днес ръководителят на тази територия Вадим Красноселски в обръщение към населението.
Ако тази ситуация продължи, "ще се окажем без електричество", предупреди той.
Руският гигант "Газпром" досега доставяше газ на Приднестровието чрез местния доставчик "Тирасполтрансгаз",  без тази компания да плаща за доставките. Тъй като Приднестровието не беше признато от международната общност, сепаратистката територия  изпрати искания за плащане до Кишинев, като постепенно увеличи дълга на Молдова към "Газпром".
Конфликтът около размера на дълга, който трябва да бъде изплатен на "Газпром"- оценен на повече от 700 милиона долара от Москва и само на около 9 милиона долара от Кишинев - накара руския гигант да спре кранчето с газ от 1 януари.
Останалата част от Молдова за момента е пощадена от спиранията на тока, но зависи за голяма част от нуждите си от електроенергия от топлоелектрическата централа "Кучурган", разположена в Приднестровието.
Русия спря също и доставките на газ за ЕС през Украйна след изтичането на договора за транзит, подписан между двете страни в края на 2019 г.,  който Киев отказа да поднови, припомня АФП.
Това решение буди загриженост у някои източноевропейски страни, най-вече Словакия. 
/СС/

Title Окръжен съд – Кюстендил призна подсъдим за виновен в избягване плащането на данъчни задължения в особено големи размери и за умишлен банкрут;;;undefined: 
С присъда, Окръжен съд – Кюстендил призна подсъдим / италиански гражданин /, за виновен в избягване установяването и плащането на данъчни задължения в особено големи размери, както и за умишлен банкрут. Съдът му наложи едно общо, най- тежко наказание – „лишаване от свобода“ за срок от 2 години, изпълнението на което се отлага за изпитателен срок от 5 години. Подсъдимият призна всички факти и обстоятелства от Обвинителния акт, внесен от Окръжна прокуратура - Кюстендил и делото се гледа по реда на съкратеното съдебно следствие.
Окръжен съд – Кюстендил, под председателството на съдия Надя Георгиева, в състав с двама съдебни заседатели, признава подсъдимия италиански гражданин / неосъждан / за виновен в това, че: На 25.03.2021 г. в гр.Кюстендил, в качеството му на търговец / управител и едноличен собственик на „Т…“ ЕООД /, след откриване на производство по несъстоятелност е отчуждил безвъзмездно пари в размер на 823 445, 05 лв. от касовата наличност на „Т…“ ЕООД, които е могло да послужат за удовлетворяване на кредитори, като с деянието са настъпили значителни щети / умишлен банкрут /-престъпление по чл.227в, ал.1, т.1 от НК, като го признава за невиновен и го оправдава по повдигнатото му обвинение за престъпление по чл.227в, ал.2 от НК. 
Окръжен съд – Кюстендил признава подсъдимия за виновен и за това, че на 30.04.2021 г. в гр. Кюстендил, в качеството на собственик и управител на данъчно задължено лице „Т…“ ЕООД, е избегнал установяването и плащането на данъчно задължение (данък дивидент по ЗДДФЛ) в особено големи размери ( 41 172,25 лева), като не е подал пред органите на ТД към НАП- София, офис -Кюстендил декларация (по чл. 55, ал. 1 от Закона за данъците върху доходите на физическите лица) и не е внесъл дължимият данък - престъпление по чл.255, ал.3 във вр. с ал.1, т.1 от НК, като го признава за невиновен и го оправдава по останала част от обвинението. 
Присъдата може да се обжалва и протестира в 15 - дневен срок, считано от днес, пред Софийски апелативен съд.
 
/ВМ/

Title Урок, посветен на Богоявление, се състоя в Българското училище „Иван Вазов“ в Престън и Ланкастър, Великобритания;;;10498648/472648150_912741374376199_8919546526883001341_n.jpg?l=1000: 
Урок, посветен на Богоявление, се състоя в Българското училище „Иван Вазов“ в Престън и Ланкастър, Великобритания. Това става ясно от публикация във Фейсбук страницата на просветното средище.
„Днес е Богоявление. Според легендата на този ден Христос бил покръстен във водите на река Йордан. В момента на кръщението му небето се отворило и Светият дух слязъл във вид на гълъб. Затова и празникът се нарича Богоявление.
Интересен разговор проведохме с по-големите ученици за символиката на кръста, за мистичните сили и паметта на водата, за пречистващите ритуали в нашата култура, за вярата като цяло, за разликата между вярата и религията. После помълчахме заедно с водата, защото в тишината се крият най-съкровените ни желания. Нека днес всяка молитва бъде чута и всяко желание бъде изпълнено! Нека“, посочват от учебното заведение и споделят снимки от занятието.
Както БТА писа, училище „Иван Вазов“ в Престън е създадено на 19 септември 2021 година. Предметите, които се изучават в него, са български език и литература, история на България и география в частта, която се отнася до България. В образователното средище се разработват и проекти – „Наследство”, който отделя време за български обичаи, обреди, празници; „Жив учебник” с възстановки на исторически събития и театрални постановки по класически произведения от родната литература, както и „Скритата история”, където е предвидено допълнително време за история и археологически открития по българските земи. Училището издава и вестник „Чичовци – галерия от типове и нрави български в сегашно време“.
През 2023 г. българското училище в Престън откри и филиал в град Ланкастър.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Манчестър Сити прати защитник от Буркина Фасо за шести пореден път под наем;;;4847624/058163d15ce040f494aa2f9e8fd043c0--0--cb52160a7d6741079777320e37e8901a.jpg?l=1000: 
Защитникът от Буркина Фасо Иса Каборе бе изпратен под наем в германския Вердер Бремен от тима на Манчестър Сити, който държи правата му. Договорът му е до края на настоящия сезон.
23-годишният Каборе, който играе като десен защитник, ще изкара шестия си пореден престой под наем в друг клуб, но все още не е записал официален дебют за "гражданите". 
Първата половина от настоящия сезон Каборе прекара в състава на Бенфика. За португалския гранд той изигра седем мача, два от които в Шампионската лига.
Манчестър Сити привлече Каборе през 2020 година от белгийския Мехелен, след което го върна в клуба под наем. В кариерата си той е играл още за френските Троа и Олимпик Марсилия, както и за английския Лутън Таун.
/ГК/

Title Илон Мъск не може да повлияе на страна с 84-милионно население, заяви говорител на германското правителство;;;133894/888c9fe7ac1a4f41abe6702c1dbc2f2c-888c9fe7ac1a4f41abe6702c1dbc2f2c-8059e60bcb5a44aa828779f81cbcd468-92364.jpg?l=1000: 
Илон Мъск има ограничено влияние върху германския народ, заяви говорител на правителството в Берлин, който омаловажи значението на отправените от американския милиардер критики към канцлера Олаф Шолц и застъпничеството му за крайнодясната партия "Алтернатива за Германия", предаде Ройтерс. 
"Нормалните, чувствителни и умерени хора представляват значително мнозинство в тази страна", посочи правителственият говорител на редовна пресконференция в германската столица. 
"Държим се така, сякаш изявленията на Мъск в "Туитър" могат да повлияят на държава с 84-милионно население чрез неверни твърдения, полуистини или изразяване на лични мнения. Случаят просто не е такъв", допълни говорителят на федералното правителство, използвайки старото име на платформата, което бе променено на "Екс" от новия ѝ собственик Илон Мъск.  
/ДИ/

Title До 31 януари е срокът за кандидатстване в конкурс за насърчаване на научния обмен между Западна, Централна и Източна Европа;;;10498652/Blue+Europe.jpg?l=1000: 
До 31 януари е крайният срок за изпращане на резюмета за участие в конкурс, който има за цел да насърчи научния обмен и да задълбочи разбирателството между страните от Западна и Централна и Източна Европа (ЦИЕ). Участниците трябва да изпратят цялостната си конкурсна разработка до 31 май 2025 година, съобщиха от Университета за национално и световно стопанство (УНСС).
Blue Europe - мозъчен тръст, фокусиран върху насърчаването на връзките между Западна, Централна и Източна Европа, обяви конкурс Denis de Rougemont 2024-2025 г., посветен на Дени дьо Ружмон (1906-1985). Той е швейцарски писател, културен теоретик и мислител, който е основен защитник на европейското единство и интеграция, насърчавайки визия за Европа, основана на културно многообразие, споделени ценности и сътрудничество.
В конкурса могат да участват всички студенти, обучаващи се в бакалавърски, магистърски и докторантски програми, както и тези, завършили през 2024 година.
Учените от Западна Европа трябва да представят статии, които изследват динамичните взаимоотношения между европейските региони – особено с ЦИЕ – с акцент върху индустриален, технологичен, политически или културен обмен. Учените от ЦИЕ се насърчават да пишат за избран от тях аспект на ЦИЕ, като отразяват нейната уникална идентичност, предизвикателства и принос към по-широкия европейски проект.
Успешно допуснатите до участие в конкурса автори ще получат сертификат, съдържащ оценка на работата им, а избрани доклади ще бъдат публикувани на уебсайта на Blue Europe. Авторите на двете най-добри статии, оценени най-високо от журито, ще получат и финансови награди: 1000 евро за статията с най-висок резултат от журито и 500 евро за статията с втори най-висок резултат .
Разработените материали трябва да съдържат минимум 3 000 и максимум 30 000 думи на английски език, а тематичните направления с фокус ЦИЕ могат да обхващат области като икономика и търговия, индустрия и бизнес, литература и културни изследвания, политически науки и управление, международни отношения, социология, право и права на човека, екологични изследвания и климатична политика. Ще бъдат допускани и материали, насочени към иновациите и технологиите, енергията и устойчивостта, сътрудничеството в областта на образованието и научните изследвания, миграционните и демографски изследвания, публичната политика и администрация, регионалното развитие и градското планиране, изследвания на сигурността и геополитиката, уточняват от УНСС.
Повече за специфичните изисквания можете да откриете тук.
/ЙВЛ
/ХК/

Title АПИ: От 8 януари продължава основният ремонт на Дунав мост при Русе;;;53447/API.jpg?l=1000: 
От 8 януари се възобновява основният ремонт на Дунав мост при Русе. Преди почивните дни за Коледа и Нова година – на 20 декември, завършиха ремонтните дейности в първия около 400-метров участък в платното в посока България. Работата на обекта временно бе преустановена, за да може по съоръжението без ограничения да преминават всички видове превозни средства при очаквания интензивен трафик.
Предвижда се около 8 часа в сряда строително-монтажните работи да се подновят със затварянето на близо 413 метра в платното в посока Румъния. Рехабилитацията на съоръжението ще продължи без спиране на трафика, като движението ще преминава двупосочно в основно ремонтирания участък в платното за България.
В следващите дни дейностите, които ще се изпълняват на моста в платното за Румъния, са премахване на мантинелите, пешеходния парапет и осветителните тела. Както и до момента основният ремонт на Дунав мост ще се извършва без спиране на движението. На обекта ще се работи ежедневно през светлата част от денонощието, в зависимост от метеорологичните условия. Работният процес ще бъде организиран и извършван така, че превозните средства да преминават поетапно двупосочно в платното, в което не се работи.
Актуална информация за ремонтните дейности може да бъде намерена в специалната секция „Информация за ремонта на Дунав мост“ на интернет страницата на Агенция „Пътна инфраструктура“. Екипът на Агенцията ще подава регулярна актуална информация за ремонта на съоръжението и е на разположение за допълнителни въпроси и уточнения. Само така ще бъде гарантирано точното, прецизно и коректното информиране на всички пътуващи.
/ВМ/

Title Футболистът на Борусия Дортмунд Дониел Мален се е договорил с Астън Вила;;;10444767/56bef3d01ca24d1b988e9bb20d635ee6--0--719e63be256d46ce8e8de37e899e18ad.jpg?l=1000: 
Крилото на Борусия Дортмунд Дониел Мален е постигнал споразумение за личните си условия с Астън Вила за трансфер през настоящия трансферен прозорец, пише агенция ДПА, позовавайки се на нидерландски и германски медии.
Нидерландското списание Voetbal International и германският вестник Bild съобщиха за споразумението, но добавят, че двата клуба все още не са се договорили за трансферната сума.
Според информациите, Астън Вила предлага 18 милиона евро, а Борусия Дортмунд настоява за най-малко 25 милиона.
25-годишният нидерландец се присъедини към германския тим от ПСВ Айндховен през 2021-а, а настоящият му договор е до 2026-а.
Той обаче не успява да се пребори за съществено игрово време под ръководството на старши треньора Нури Шахин, който го критикува за отношението му на моменти.
Мален тренира с Борусия Дортмунд днес. Тимът се готви за предстоящата в петък среща с шампиона на Германия Байер Леверкузен.
/КМ/

Title Финансовият сектор у нас е скептичен за финансирането на зеления преход чрез нови инструменти, сочи анкета на финансовото министерство;;;7373987/IMG_3157-4.jpg?l=1000: 
Финансовият сектор в България е резервиран към идеята за активно включване във финансирането на зеления преход, включително чрез създаването на иновативни инструменти за зелени инвестиции от страна на частните пенсионни фондове и застрахователите. Това става известно от редовното изследване на Министерството на финансите "Финансов сектор: оценки и очаквания", публикувано на сайта на ведомството.
В последното издание Министерство на финансите пита финансовите посредници у нас дали според тях българският финансов сектор може да се включи активно във финансирането на зеления преход, включително чрез инвестиране в зелени инвестиции от страна на частните пенсионни фондове и застрахователите. Идеята е по този начин да се активират т. нар. неактивни пари или казано с други думи - спестяванията на домакинствата, като натрупани средства за пенсия, депозити и прочее.
Две трети от анкетираните (67 на сто) изразяват резерви към идеята, като те са насочени по-скоро към описаните пречки пред зелените инвестиции. Според отговорите, за успешни кампании за финансиране на подобни проекти не е наличен необходимият капацитет (административен и институционален), пише в изследването.
Различните степени на развитие на капиталовите пазари в отделните държави, както и различното поведение на инвеститорите и спестителите в икономиката предполагат от една страна разработването на подходящи в това отношение финансови инструменти. От друга страна, съответните финансови инструменти следва да бъдат представени адекватно на потенциалните инвеститори (вкл. индивидуалните). Не на последно място е и ролята на институциите за повишаване на общата финансова грамотност на населението, се посочва в проучването.
Именно финансовата грамотност е основната пречка пред активирането на т.нар. неактивни пари на домакинствата според 20 на сто от участниците, които приемат идеята по-скоро положително. Оставащите 13 на сто подкрепят силно подобен подход и считат, че капиталовият пазар има необходимия потенциал да подкрепят зеления преход, става известно от проучването.
Допитването на Министерство на финансите е в контекста на лансираната от европейските институции идея да се използват спестяванията на домакинствата, т.нар. от тях "неактивни пари" в посока финансиране на Зелената сделка, като същевременно се ангажират частните пенсионни дружества и застрахователите, където също са вложени известна част от тези спестявания.
Изследването на Министерството на финансите е осъществено на базата на анкети. Събраните отговори са получени до 25 октомври 2024 г. Участници в анкетата остават анонимни и не се оповестяват публично.
/СС/

Title Информация за делата, насрочени за разглеждане в Административен съд – Видин;;;876115/20221207_130442.jpg?l=1000: 
За периода от 06 януари – 10 януари 2025г. в Административен съд – Видин няма насрочени за разглеждане касационни административнонаказателни дела. Административните дела са 2 с предмет, както следва: 
Жалба от Г. Ж. К. против Заповед №РД-11/47 от 25.11.2024г. на Областния управител на област Видин за прекратяване на служебно правоотношение./Адм. дело №544/2024 г./;
Жалба от В. И. З. против Заповед №РД-11/46 от 25.11.2024г. на Областния управител на област Видин за прекратяване на служебно правоотношение./Адм. дело № 545/2024 г./; 
 
/ВМ/

Title Стартира националната анкета на българските младежки делегати към ООН;;;10498726/468818848_10161482370228517_3523148748117356371_n.jpg?l=1000: 
На 26 ноември 2024г стартира националната анкета на българските младежки делегати към ООН за 2024-2025 г. - Емили Караколева и Светослава Симеонова. Ежегодната инициатива е насочена към младежи между 15 и 29 години и подкрепя основната мисия на младежките делегати да бъдат мост между младите хора в България и институциите, както на национално, така и на международно ниво.
Анкетата под мотото “До Ню Йорк и обратно 2025” има за цел да събере информация за актуалните интереси и проблеми на младите хора в България и да определи приоритетите, по които делегатите ще работят. Данните от анкетата се обобщават и анализират и на тяхна база се подготвя изказването на младежките делегати пред Общото събрание на ООН и пред Комисията за социално развитие на ИКОСОС в Ню Йорк.
В процеса на анкетиране, младите хора в България ще имат възможността да изразят своите нужди, идеи и мнения по важни за тях теми и да се ангажират с процеса на вземане на решения, засягащи тяхното бъдеще.
“Една от най-важните ни задачи е да идентифицираме основните нужди, проблеми и идеи на младите хора у нас, за да можем успешно да ги представяме на национално и международно ниво” споделят Светослава и Емили. “В тазгодишната анкета за пръв път сме включили въпроси директно свързани с Целите за устойчиво развитие на ООН, като с това целим да разберем до каква степен младежите у нас са запознати с тях и кои смятат за най-значими.”
Анкетата е напълно анонимна и се провежда онлайн, като отнема не повече от 10 минути за попълване. Всички отговори ще бъдат обработени с поверителност и ще бъдат използвани единствено за целите на Програмата „Български младежки делегати към ООН“ и споделяне на полезни практики с партньорски организации.
Ако сте на възраст между 15 и 29 години и искате гласът Ви да бъде представен на най-високо международно ниво, попълнете анкетата! Крайният срок за участие е 21 януари 2025 г.
Програмата „Български младежки делегати към ООН“ се координира от Дружеството за ООН в България с подкрепата на Министерството на външните работи на Република България.
За повече информация относно националната анкета и дейността на Българските младежки делегати към ООН, моля, свържете се с:
Светослава Симеонова
Тел.: 0886 78 7 205 / email: s.simeonova@bgyouthdelegate.org
Емили Караколева
Тел.: 0895 9 78 737/email: e.karakoleva@bgyouthdelegate.org
За програмата
Програмата „Български младежки делегати към ООН“ се координира от Дружеството за ООН в България с подкрепата на Министерството на външните работи на Република България. Позицията на младежки делегат към ООН съществува в около 40 държави от целия свят. С Програмата България се нарежда сред страните - лидери в световен и европейски план, които разпознават младите хора като равностоен партньор в процеси на вземане на решения на национално и международно равнище.
За Емили Караколева
Емили Караколева е на 18 години от гр. София. В момента е ученичка в 12 клас. Председател е на Съвета на децата към Държавна агенция закрила на детето. Тя е победител в редица конкурси по журналистическо писане и има опит като стажант в национални медии. Емили е съавтор на книгата “Разкажи за твоята България” и един от инициаторите на националната ученическа кампания “Шанс за България. Представител на българските деца и младежи в събития като Заключителното събитие на фаза III от подготвителното действие за европейска гаранция за деца, „Участие на децата в ЕС -Общо събрание на платформата за детско участие”, УНИЦЕФ- Глобален форум за деца и младежта. Емили е съавтор на книгата “Разкажи за твоята България” и е част е от първия български женски отбор по флаг футбол.
За Светослава Симеонова
Светослава Симеонова е на 29 години от гр. Враца. Тя е магистър-инженер по образование, хоноруван преподавател в Технически университет - София и социален предприемач по професия. Светослава е съосновател и изпълнителен директор на успешната стартираща компания с кауза Foody, която се бори с проблема с разхищението на храна у нас. През 2021г. е обявена за "Sustainable lady of the year", а през 2023г е включена в престижната класация на списание Forbes "30 under 30" за България, именно в категория "Социално предприемачество". Светослава е човек с много каузи, сред които борбата за равенство между половете, постигането на устойчив начин на живот, както и борбата с климатичните промени.
/ВМ/

Title В благотворителна кампания в Шумен за лечение на тригодишната Божидара са събрани над 7 хил. лeва;;;10386007/Bojidara.jpg?l=1000: 
Общо 7 035 лева събра благотворителната кампания „Дар за Бъдеще“ на Центъра за подкрепа на личностното развитие - Обединен детски комплекс (ЦПЛР-ОДК) „Анастас Стоянов“ в Шумен в подкрепа на тригодишната Божидара, съобщиха днес от Центъра. 
Оттам припомнят, че през декември бе организиран благотворителен коледен базар, в който се включиха и детски градини, и училища от област Шумен; състояха се и коледни концерти на школите и клубовете към Центъра. 
„За поредна година училищните ръководства и детски градини доказаха своята съпричастност. С тази благородна кауза малки и големи доказаха, че доброто съществува“, пишат в съобщението си до медиите днес от ЦПЛР-ОДК в Шумен и уточняват, че всички събрани средства ще бъдат преведени по сметката на Божидара. 
„Днес е един от най-големите християнски празници в българския календар – Богоявление. Вярваме, че желанията се изпълняват. Пожелаваме здраве, късмет и сила на Божидара!“, допълват в съобщението си от ЦПЛР-ОДК в Шумен. 
Благотворителен концерт за едно по-добро „Бъдеще за Божидара“ организира Община Шумен на 20 декември. 
В края на ноември от Центъра за подкрепа за личностно развитие - Обединен детски комплекс „Анастас Стоянов“ съобщиха, че по идея на Шуменския детски парламент и Градския ученически парламент организират благотворителен коледен базар „Дар за бъдеще“, в подкрепа на Божидара. Гала вечер по ММА и кикбокс с международно участие подкрепи в края на ноември тригодишното дете.
/ЛРМ/

Title Китайският президент Си Цзинпин призова за решителна борба с корупцията;;;10434632/3229a14588804e33b1b7888e77cc976c--2--939fee8c61ed4cbf8b9ca86ee1de69b4.jpg?l=1000: 
Китайският президент Си Цзинпин призова за решително спечелване на тежката, продължителна и повсеместна борба с корупцията, съобщи Синхуа.
Си заяви, че са положени безпрецедентни усилия за напредване на пълното и стриктно партийно управление и борбата с корупцията, които дават широко признати резултати. "Корупцията е най-голямата заплаха за партията и борбата с нея представлява най-задълбоченият вид самореформиране", каза той.
Изправена пред значителни предизвикателства в борбата с корупцията, Китайската комунистическа партия остава ангажирана с разследването и разглеждането на всички случаи на корупция, за да запази почтеността на длъжностните лица, каза Си. 
Ройтерс припомня, че миналата година Китай беше разтърсен от разследвания за корупция на високопоставени лица - от заместник-управител на централната банка до бивш ръководител на най-голямата петролна и газова компания. Това засили безпокойството както в икономиката, която се бори да си осигури стабилна основа, така и в обществото.
В списъка с отстранени служители е и високопоставеният китайски адмирал Мяо Хуа, който изпадна в немилост в момент, когато Пекин се опитва да модернизира въоръжените си сили и да повиши бойната им готовност.
/ДИ/

Title Футболистите на Манчестър Юнайтед откликнаха на призива на мениджъра Рубен Аморим да покажат лидерските си качества, заяви Диого Далот;;;undefined: 
Футболистите на Манчестър Юнайтед откликнаха на призива на мениджъра Рубен Аморим да покажат лидерски качества и да играят отборно, заяви бранителят Диего Далот след равенството 2:2 срещу Ливърпул в мач от английското първенство, цитиран от агенция ДПА. 
Португалският национал разкри, че преди гостуването в Ливърпул, Аморим е призовал "лидерите на отбора да изпъкнат и да помагат на останалите", които "понякога играят страхливо". Това се е случило в съблекалнята на стадиона и според Далот футболистите на Манчестър Юнайтед са изиграли най-добрия си мач под ръководството на новия мениджър. 
"Това като че ли ме ощипа. Точно това беше целта му и говоря не само за мен, а за всички футболисти. Тук съм от известно време и знам, че аз мога да изпъкна, да поема отговорност. Ще помагам на съотборниците ми с всички сили и както мога. Докато съм на терена или около него, винаги ще го правя. Видяхте, че играхме повече като отбор. Разликата беше голяма", заяви Далот, цитиран от агенция ДПА. 
Аморим бе първият мениджър в 103-годишната история на Юнайтед с пет загуби в първите си осем мача за първенството, а медиите в Англия вече започнаха да задават въпроса дали желанието му да наложи своята методика е удачна с този състав. Португалският треньор обаче бе хвърлен в огъня, разпален от Ерик тен Хаг и желанието на ръководството на Юнайтед да му даде още един шанс. 
"Всичко зависи от нас и от начина, по който тренираме. Всеки трябва да знае какво да прави и да вярва на останалите около него. Само така ще бъдем в правилната позиция, за да покажем пълния ни потенциал", каза още Далот. 
"За такива неща трябва време. Видяхте, че срещу Ливърпул самата структура на отбора бе по-компактна и сякаш знаехме по-добре къде са съотборниците ни. Трябва да продължаваме така и занапред. Предстои ни нов тежък мач (срещу Арсенал - б.пр.) и искаме да преодолеем и следващия кръг за Купата на ФА. Всичко трябва да се случва мач за мач. Няма смисъл да мислим твърде много, защото никой не знае какво ще се случи. Ние можем да контролираме само утрешния ден, а утре ще тренираме и ще се подготвяме за Арсенал". 
/КМ/

Title За забавяне на обработката и доставките на пощенски пратки в Съединените щати съобщават от "Български пощи";;;8132407/BG-posts.jpg?l=1000: 
Пощенският оператор в САЩ уведомява, че на 9 януари 2025 година пощенските услуги в страната ще бъдат преустановени, съобщиха от пресцентъра на "Български пощи".
Причина за това е обявения ден на национален траур след смъртта на бившия американски президент Джими Картър. В този ден ще се извърши и погребалната служба на Картър.
Джими Картър почина на 29 декември миналата година, на 100-годишна възраст. 
/ЛРМ/

Title Макрон: Ядрената програма на Иран се приближава до точката, от която няма връщане назад;;;10497877/2416cf76f9de4c69b784ccdfdde12143--0--4f1f6399d4884b9e83219d15696988d3.jpg?l=1000: 
Оспорваната програма за обогатяване на уран на Иран наближава точката, от която няма връщане назад, и европейските партньори на Техеран по изчерпаното ядрено споразумение от 2015 г. трябва да обмислят повторно налагане на санкции, ако няма напредък, заяви президентът на Франция, цитиран от Ройтерс.
На годишна конференция с френските посланици за очертаване на целите на външната политика през 2025 г. президентът Еманюел Макрон определи Иран като основно "стратегическо предизвикателство от гледна точка на сигурността" за Франция и Европа.
"Ускоряването на ядрената програма ни води почти до точката, от която няма връщане назад", каза Макрон.
Иран твърди, че обогатява уран за мирни цели и ускори програмата, след като новоизбраният президент на САЩ Доналд Тръмп изтегли Вашингтон от сделката от 2015 г. по време на своя първи мандат и възстанови строгите американски санкции срещу Техеран.
Европейските сили Франция, Германия и Великобритания заявиха миналия месец, че действията на Иран са довели до по-нататъшно разваляне на сделката и ще увеличат запасите от високообогатен уран на Техеран без "надеждна гражданска обосновка".
Ръководителят на ядрения надзорен орган на ООН заяви през декември, че Ислямската република "драматично" ускорява обогатяването на уран близо до равнището от около 90%, необходимо за производството на бомби.
Трите европейски сили бяха сред подписалите през  2015 г. сделката, по силата на която Иран се съгласи да ограничи обогатяването на уран - нещо, което Западът смята за прикрито усилие за разработване на ядрено оръжие в замяна на премахване на международните санкции.
Френски, германски и британски дипломати ще имат среща с ирански колеги на 13 януари (след подобна среща миналия месец) за обсъждане на възможността за сериозни преговори през следващите месеци за успокояване на напрежението с Техеран.
/ДИ/

Title Гърците празнуват Богоявление с традиционното хвърляне на кръст във вода;;;10497468/db90158770364beb9494d2eabf07d338--0--f8829a496f954a26ae456dae013bae11.jpg?l=1000: 
В Гърция днес празнуват Богоявление с освещаване на вода, а хубавото време насърчи вярващите да се съберат на открито за традиционната церемония по изваждането на кръста, който се хвърля от свещениците в море, реки или езера, информира гръцкото издание "Катимерини".
Смята се, че изваждането на кръста дава специална благословия на човека, който го извади.
В пристанището на Пирея край Атина по традиция три пъти се хвърля кръст, за да може в изваждането да се включат всички желаещи плувци.
На церемонията на Акведукта на Адриан в Атина гръцкият премиер Кириакос Мицотакис каза, че Гърция черпи сила и надежда от честването на Богоявление.
„Посланието на Богоявление в същността си е послание за оптимизъм, надежда и увереност в себе. И наистина Гърция днес е пътеводна светлина на стабилността в един нестабилен свят и страна, която въпреки трудностите проправя пътя към прогрес в една по-обща среда на стагнация“, каза той.
Президентът Катерина Сакеларопулу беше на езерото Дойран в Килкис (Кукуш) по повод празника.
Лидерът на опозиционната партия ПАСОК Никос Андрулакис беше в Истанбул, а председателят на другата опозиционна партия СИРИЗА Сократис Фамелос присъства на церемонията в Пирея.
/ВН/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title За десети път Васил Марински хвана богоявленския кръст в смолянския квартал "Устово";;;undefined: 
This is a modal window.
Beginning of dialog window. Escape will cancel and close the window.
End of dialog window.
На Йордановден по традиция стотици жители на Смолян се събраха на моста на река Бяла в квартал "Устово". Младежите от Сдружение "Родопски хайдути" поведоха литийното шествие с портрета на Христо Ботев, което тръгна от църквата "Свети Николай Чудотворец“.
Празнична литургия и водосвет отслужиха отец Васил Маджаров от храм "Свети Николай Чудотворец" и отец Димитър Одаджиев от храм "Успение на Пресвета Богородица". В ледените води на река Бяла се хвърлиха 12 момчета. Кръстът бе изваден почти веднага от 34-годишния Васил Марински. Това е десетият път, в който той спасява богоявленския кръст. 
Пожелавам много здраве, късмет, любов и винаги да сме обединени и традициите да се спазват, каза пред БТА Васил Марински.
По традиция ритуалът завърши с хайдушко хоро край реката под звуците на каба гайди.
 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Шумен отбелязва Богоявление с водосвет и традиционно скачане за кръста;;;10498622/IMG_20250106_112907.jpg?l=1000: 
По традиция днес на Богоявление бяха осветени бойните знамена на военните формирования в Шумен. В ритуала участваха почетните роти от Шуменския гарнизон, членове на Националното дружество „Традиция“ – клон Шумен и на Родолюбивия комитет „Крум Страшни“.
Празничният водосвет беше отслужен от свещеноиконом Красимир Капитанов, който прочете молитва за здраве и благоденствие и поръси със светена вода българските бойни знамена. 
За поредна година церемонията по хвърляне на богоявленския кръст се провежда от стената на Шуменското езеро до ресторант „Барбароса“. За кръста се хвърлиха 22-ма мъже, но 21-годишният Виктор Господинов от град Вълчи дол пръв извади кръста от студените води. Виктор е курсант във Военното училище в Шумен и скача за трета година за богоявленския кръст.  
Кметът на община Шумен проф. Христо Христов му пожела здраве, спорна и успешна нова година и го награди за смелостта. 
Присъстваха областният управител Бейнур Ахмед, председателят на Общинския съвет Ася Аспарухова, директорът на ОД на МВР – Шумен ст. комисар Георги Гендов, представители на общинското ръководство, на областната администрация, на културни и просветни институции, общински съветници и граждани.
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Обявиха програмата на „Яворови януарски дни 2025“ в Чирпан;;;974952/20230113_171920%280%29.jpg?l=1000: 
На 13 януари в Чирпан за 57-ми пореден път ще започнат „Яворовите януарски дни“, които водят началото си от 1968 г.
Тази година програмата е много богата и наситена със събития, които ще продължат до 18 януари, съобщават в официалната си страница от Община Чирпан. Местната администрация, Къща музей „Пейо Яворов“ и Фондация „Яворов“ са организатори на събитието.
Дните са посветени на 147 години от рождението на поета. Официалното откриване по традиция ще бъде съпроводено от запалване и шествие с огъня на Яворовата поезия. Програмата включва изложби, редица театрални постановки и представяне на книги от български автори. Сред тях са постановките "О, ти, която и да си" на Народен театър "Иван Вазов" и "Българският модел" на Драматичен театър "Гео Милев" - Стара Загора. Представяне на документалния роман за живота на Яворов "Сънувах си гроба" от Михаил Кунчев, романът "Бог е любов" от Ваня Петкова и премиера на стихосбирката "Нещата, за които мълчим" от Ина Иванова също са сред акцентите в програмата.
„Яворовите януарски дни“ ще завършат с обявяване на резултатите от националния литературен конкурс „И ти си в мене, ти – Родино моя“ и националния конкурс за рисунка „Недорисуван свят“.
 
/ХК/

Title Богоявленския кръст от река Тунджа в Елхово извади 19-годишният студент Мартин Мирчев;;;10498566/Untitled.jpg?l=1000: 
Богоявленския кръст от река Тунджа в Елхово извади 19-годишният студент Мартин Мирчев, съобщиха от общинския пресцентър. Той спасява свещения символ за трета поредна година. Общо 15 смелчаци на различна възраст скочиха за кръста, като след ритуала извиха хоро в ледените води на реката под звуците на гайда и тъпан.
Спасилият кръста получи благословия за здраве от ставрофорен иконом Николай Клюнков и парична награда от кмета Петър Гендов. За поредна година Мартин Мирчев дари сумата за благотворителна кауза. Средствата ще отидат за лечението на малката Никол Радулова, която е с детска церебрална парализа.
В Елхово празникът започна със света литургия в храм „Св. Димитър“, отслужена от архиерейския наместник на Тополовградска духовна околия отец Николай Клюнков. От църквата потегли традиционното литийно шествие към моста на река Тунджа, по пътя за село Изгрев, където се състоя ритуалът.
За поредна година с едноминутно мълчание и пускане на венци в реката бе почетена паметта на загиналите при трагичния инцидент в Елхово на 6 януари през 1996 година, допълват от Общината.
По време на Богоявленския ритуал през 1996 г., се скъсва въженият мост над Тунджа в Елхово. При инцидента загиват девет души, сред които четири деца. В продължение на 16 години в Елхово не бе изпълняван ритуала. Възобновен бе през 2012 г., припомня БТА.
 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Кукерски маски изработиха учениците от училище „Иван Вазов“ в Престън и Ланкастър;;;10498595/472596242_911653941151609_7521168256652373091_n.jpg?l=1000: 
Кукерски маски изработиха учениците от Българското училище „Иван Вазов“ в Престън и Ланкастър, Великобритания. Това съобщават от просветното средище на своята страница във Фейсбук.
„Нека новата година бъде пълна със здраве и берекет! Нека делата са чисти, а думите искрени! Нека всяко зло да спи под камък и всяко добро да пребъде! И за да прогоним всичко лошо, започнахме годината с кукерската традиция, която изпълва целия януари на много места в България. Изработихме си маски, търсихме приликите и разликите между българските кукери и хелоуинските костюми, сравнявахме традиции и култури. Беше забавно, малко „страшно“ и много българско“, посочват от учебното заведение.
Както БТА писа, училище „Иван Вазов“ в Престън е създадено на 19 септември 2021 година. Предметите, които се изучават в него, са български език и литература, история на България и география в частта, която се отнася до България. В образователното средище се разработват и проекти – „Наследство”, който отделя време за български обичаи, обреди, празници; „Жив учебник” с възстановки на исторически събития и театрални постановки по класически произведения от родната литература, както и „Скритата история”, където е предвидено допълнително време за история и археологически открития по българските земи. Училището издава и вестник „Чичовци – галерия от типове и нрави български в сегашно време“.
През 2023 г. българското училище в Престън откри и филиал в град Ланкастър.
С изработените маски може да се запознаете тук: 


/ЙК/

Title В сряда и в четвъртък ще преобладава слънчево време, а максималните температури ще са между 13 и 18 градуса;;;10498572/PrognozaD7_BG_2+%2814%29.png?l=1000: 
В сряда, 8 януари, и в четвъртък, 9 януари, в страната ще преобладава слънчево време. На места в низините и котловините преди обяд ще бъде мъгливо или с ниска слоеста облачност. В по-голямата част от страната ще бъде почти тихо, в източните райони ще духа слаб до умерен вятър от юг-югозапад. Температурите ще се повишат още и в четвъртък минималните ще бъдат между 3 и 8 градуса, а максималните - между 13 и 18 градуса, по-ниски ще са в районите с трайна мъгла. Това се съобщава в седмичната прогноза за времето у нас от 8 до 13 януари на Националния институт по метеорология и хидрология (НИМХ). 
Прогнозата е подготвена от дежурния синоптик Анастасия Кирилова от отдела "Прогнози на времето" в НИМХ.
В петък, 10 януари, ще е все още сравнително топло, но облачността бързо ще се увеличи. От запад ще започнат валежи от дъжд, които до вечерта ще обхванат по-голямата част от страната. Вятърът ще се ориентира от северозапад, ще се усили и с него ще нахлува студен въздух. 
С понижението на температурите през нощта срещу събота дъждът ще преминава в сняг. В събота, 11 януари, над Източна България ще бъде облачно с валежи, предимно от сняг. Над Западна и Централна България облачността ще се разкъса и бързо ще намалее до предимно слънчево време. Ще бъде ветровито, с умерен до силен северозападен вятър. Температурите ще са с малък дневен ход, близки до 0 градуса. 
В неделя, 12 януари, облачността отново ще се увеличи и на места, главно в югозападната част от страната, ще превалява слаб сняг. Вятърът ще се обърне от север-североизток и застудяването ще продължи. 
В началото на новата седмица времето ще се задържи предимно облачно, ветровито, с валежи, предимно от сняг, в източните райони - и от дъжд.
/ХК/

Title Коледно тържество се състоя в училище „Аз съм българче“ в Орландо, Флорида;;;10498550/471317791_1169617521831718_2408154492764522209_n.jpg?l=1000: 
Възпитаници на училище „Аз съм българче“ в Орландо, Флорида, САЩ, пяха песни, рецитираха стихове и танцуваха по време на коледното си тържество. Учениците показаха на гостите в залата, че знаят за традициите на Рождество и всички заедно си пожелаха много здраве, щастливи дни, успехи и доброта в сърцата – съобщиха от просветното средище във Фейсбук страницата си. 
Празникът продължи няколко часа, като сред гостите беше Дядо Коледа и неговата помощница Снежанка. 
„Имаше много игри, забавления, конкурси, награди и много, много усмивки и добро настроение!“, информираха от учебното заведение. 
От там благодарят на семейство Колеви за „предоставената зала за тържеството“, на Красимир Кръстев за „вкусотийките, приготвени  за децата“, на Христина Ячкова „за прекрасните дървени рамки“, на сем. Сантос, които „винаги са с нас“, на Иванка Кънчева за „питките с късмети“, на всички учители, родители и приятели на училището за „помощта и подкрепата“. 
„Изказваме нашата благодарност към учениците - нашите прекрасни деца - артисти, които ни радваха от сцената със своите изпълнения и душите ни се изпълваха с радост, гордост и удовлетвореност“, заявиха от образователната институция.
Българското училище „Аз съм българче“ функционира към българската православна църква „Свети Георги Победоносец“ в Орландо.
/ИКВ/

Title Богоявленският кръст в Попово спаси 15-годишният Христо Братанов;;;10498561/472533970_1140099661448829_4082147502446078236_n.jpg?l=1000: 
Богоявленският кръст в Попово спаси 15-годишният Христо Братанов. Младежът участва за първи път в ритуала, съобщиха от общинската управа. 
По традиция хвърлянето на кръста и тази година бе на изкуствения водоем в двора на Районна служба „Пожарна безопасност и защита на населението” в Попово. Много жители на града бяха дошли, за да уважат празника. 
Общо 12 смелчаци се престрашиха да влязат в студените води, за да извадят кръста, хвърлен от ставрофорен иконом Валентин Лазаров. 
Светинята хвана 15-годишният Христо Братанов, който за пръв път се престрашава да скочи в ледените води. Най-малкият участник в ритуала бе именик – 8-годишният Йордан Йорданов. 
Късметлията получи парична награда от организаторите – Ротари клуб-Попово, които  бяха осигурили и бутилка вино за всички смелчаци. Парична награда на победителя бе  връчена и от името на кмета на Община Попово Людмил Веселинов.
Празничният ритуал завърши с традиционното мъжко хоро.
 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Община Сливен: Планираните стрелби на „Батмиш“ продължават и през 2025 година;;;606526/Sliven.jpg?l=1000: 
Центърът за подготовка на специалисти обяви датите за месец януари на планираните стрелби на Огневи комплекс „Батмиш“ край Сливен. Учения ще се провеждат  на 9, 14, 15, 16, 17, 22, 23, 28, 29 и 30 януари - от 9 до 14 часа, а на 10, 13, 20, 21, 24, 27 и 31  януари – от 9 до 16 ч.
За да се избегнат инциденти, живеещите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат и адекватни мерки за защита на животните си.
 
/ВМ/

Title Алехандро Давидович Фокина преодоля първия кръг на турнира по тенис в Аделаида и ще играе срещу Себастиан Корда;;;8749867/d9a5f09b726c47ef9272d1e532236cc7--0--6112985cc2bc4dc5a85815144d3d92ad.jpg?l=1000: 
Испанецът Алехандро Давидович Фокина се класира за втория кръг на турнира по тенис на твърда настилка в Аделаида (Австралия) от сериите АТП 250.
Давидович Фокина се наложи над сънародника си Роберто Баутиста-Агут със 7:5, 6:2 в двубой, продължил час и 44 минути.
Следващият противник на 25-годишният испанец ще бъде вторият поставен Себастиан Корда от САЩ.
Канадецът Денис Шаповалов елиминира деветия в схемата Чжъчжън Чжан от Китай след 6:3, 6:4 само за 68 минути игра.
Участващият с "уайлд кард" представител на домакините от Австралия Танаки Кокинакис преодоля Йошихито Нишиока (Япония) с 6:3, 3:6, 6:3.
Друг австралиец Кристофър О'Конъл също се класира за втория кръг след успех над Артюр Риндеркнех (Франция) със 7:5, 7:6(5).
/КМ/

Title Заради катастрофа е затворен пътят Асеновград - Смолян, трима души са пострадали;;;10498731/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0.jpg?l=1000: 
Катастрофа затвори пътя Асеновград - Смолян, съобщи за БТА говорителят на Областна дирекция на МВР Елена Стоилова. Сигналът за инцидента е подаден в 14:13 часа. Два автомобила - "Мерцедес" с пловдивска регистрация и такси с бургаска регистрация, са се ударили челно в района на разклона за село Забърдо.
По първоначална информация таксиметровата кола рязко е променила посоката на движение и е навлязла в насрещната лента. Ранени са шофьорът на таксито и двама пътници в него. Те са транспортирани в МБАЛ - Смолян.
Поради възникналото пътнотранспортно произшествие пътят е затворен за движение и в двете посоки. Екипи на Пътна полиция са на място и работят по регулиране на движението. Водачите се насочват да използват алтернативния маршрут през Девин-Кричим.
/ТНП/

Title Извадиха богоявленските кръстове от реките Джерман и Рилска;;;10498562/20250106_115103.jpg?l=1000: 
В Дупница 22-годишния Велизар Димитров извади богоявленския кръст от водите на река Джерман, съобщават от Община Дупница. Празничен водосвет там е отслужил  архиерейският наместник ставрофорен иконом Георги Паликарски в съслужение на свещеници от Дупнишка духовна околия.
В град Рила Йордан Шушков извади кръста от водите на река Рилска, съобщават от общината. По-рано през деня в храм „Св. Николай Мирликийски чудотворец” в град Рила, е отслужена света литургия, а след това с литийно шествие всички са се отправили към мястото, определено за хвърляне на кръста.
/ХК/

Title Пирин Благоевград стартира подготовката си за пролетния полусезон;;;10498576/472524368_1145236944270985_8358869112624115333_n.jpg?l=1000: 
Лидерът във Втора лига ПФК Пирин Благоевград стартира подготовката за пролетния полусезон днес следобед. Традиционният водосвет за здраве и успех на отбора бе отслужен от Отец Петър, като на него присъстваха множество привърженици, общественици, бизнесмени и ветерани на клуба. Водосветът бе уважен от председателя на ОбС Благоевград г-жа Антоанета Богданова и зам. кмета Станислав Кимчев, съобщиха от клуба.
"Орлетата" стартират подготовка без нови попълнения, поне на този етап.
Във течение на подготовката ще се присъединят няколко състезатели, които ще изкарат пробен период.
Подготовката ще протече изцяло в домашни условия, а контролите стартират с мач срещу Рилски Спортист Самоков, който ще се проведе на 18.01 от 13:30 на базата в с. Рилци.
/МД/

Title Египет ще получи 1,2 милиарда долара по програмата за финансова подкрепа от МВФ през януари, заяви министърът на финансите;;;718088/b464b455d50e44fa944fb93e224a218b-b464b455d50e44fa944fb93e224a218b-a0743d11d3d346fba5e9123573cd2e01-7b77b.jpg?l=1000: 
Египет очаква да получи по-късно този месец 1,2 милиарда долара по програмата за финансова подкрепа от Международния валутен фонд (МВФ) с общ размер 8 млрд. долара, заяви министърът на финансите на страната Ахмед Кучук, цитиран от онлайн изданието “Ентърпрайс нюз”. 
В интервю за предаването “Келма Акира” (“Последна дума”) по телевизия “ОН ТВ” (ON TV) Кучук отхвърли спекулациите, че Кайро е искал да увеличи размера на програмата. Изявлението идва след постигнатото в края на декември миналата година споразумение на експертно ниво по отношение на дълго забавения четвърти преглед на програмата и отпускане на следващия транш.
Правителството се стреми да събере и 3 млрд. долара от глобалните дългови пазари през първата половина на годината, каза още министърът. “Ще се върнем на глобалния дългов пазар с различни емисии, които да привлекат различни типове инвеститори, но със сравнително малки обеми”. 
Кучук обясни, че приватизацията също ще помогне за набирането на средства през 2025 г. По думите му три или четири компании, включително военни, ще бъдат предложени на стратегически инвеститори или на Египетската фондова борса (EGX) чрез първично публично предлагане до края на данъчната година в края на юни.
През последните няколко години Египет е изправен пред икономическа криза и недостиг на международна валута. Местната лира изгуби две трети от стойността си, а инфлацията достигна рекордните 40%. 
В края на 2022 г. египетското правителство договори с МВФ отпускането на заем в размер на 3 млрд. долара, но след първия транш от 350 милиона програмата беше замразена. През март 2024 г. финансовата програма беше разширена до 8 млрд. долара, като едно от ключовите условия беше освобождаването на обменния курс на египетската лира. Сред изискванията за получаване на подкрепата са извършването на реформи, включително ограничаване на ролята на държавата в икономиката и постепенно премахване на субсидиите, както и прилагане на политики за овладяване на инфлацията. 
/ДИ/

Title Кметът на Добрич Йордан Йорданов дари първото бебе на Добрич на Богоявление;;;10498514/472721468_1152448209575648_6653684798580250135_n.jpg?l=1000: 
Кметът на Добрич Йордан Йорданов дари първото бебе на Добрич на Богоявление. Това съобщи той в официалната си страница във Фейсбук.
"Добре дошъл на Радослав - първото бебе на Добрич за 2025 година. На Богоявление имах честта да посетя Многопрофилната болница за активно лечение в Добрич и да поздравя първото бебе на нашия град за новата година – малкия Радослав Станиславов Андреев, роден на 1 януари. Той е прекрасно момченце с тегло 2,130 кг и дължина 46 см, а неговата щастлива майка Радка Димитрова вече сияе от радост", написа още Йордан Йорданов.
По традиция малкия добричлия получи златен комплект с четири монети – за спомен, учение, прощъпулник и късмет. На младата майка бе поднесен красив букет и най-искрени пожелания за здраве, щастие и успехи.
"През 2024 година в болницата Добрич са се родили 722 бебета, което е повод за гордост, тъй като са повече от предходната 2023 година. Благодаря на екипа на болницата за всеотдайната работа и професионалните грижи. Нека 2025 година бъде изпълнена с много здраве, любов и щастие за всички семейства в Добрич", пожела кметът на Добрич. 
Две бебета се родиха в МБАЛ - Добрич на 1 януари, като едното е момиченце и е от село Сърнец, община Тервел. Малкият Радослав е първото бебе на община Добрич, той проплака в 11:15 часа в ръцете на завеждащия отделението по акушерство и гинекология д-р Ивайло Петев. 
/ЛРМ/

Title Първият Кукеровден се проведе в Етрополе;;;10492226/369A6991.jpg?l=1000: 
Първият по рода си Кукеровден се проведе в Етрополе, съобщиха от общинската администрация на Етрополе. Шествието е организирано от „Етрополски кукери“ съвместно с Павлин Христов, община Етрополе и Народно читалище „Тодор Пеев – 1871“. 
Шествието започна с танци и музика от „Петте кьошета“ и продължи до централната част на града. Традицията оживя и събра на Централния площад стотици жители и гости на града, които да се насладят на красивите костюми. Заместник-кметът на община Етрополе Катя Симеонова благодари на участниците за възраждането на традицията и приветства присъстващите. 
"Танцът им не е обикновен. Това е ритуал на пречистване, на прогонване на всяко зло. Когато се движат, шумът на звънците, бурният им танц, усещането за нещо по-силно от човешкото те изпълват с тръпки и вълнение", каза зам.-кметът. По думите ѝ тези празници не са просто част от обичая, а са сърцето на самата душа на народа.
В празничната програма се включиха и детски народен хор, ЖФГ „Димана”, МФГ „Ветерани“, Веселин Павлов и ТК „Етрополска китка“. 
От община Етрополе обясниха, че идеята за възстановяването на традицията е на Павлин Христов, който след повече от половин век прекъсване, завърна кукерите в Етрополе. 
Близо 200 участници с носии и кукерски маски участваха вчера във фестивала „Сурва“. Традиционният за град Перник форум с над 30 издания в историята си гостува в София. 
/ТНП/

Title "Муфаса: Цар Лъв" оглави боксофис класацията на Северна Америка;;;10422781/9d38741a114543a5bc4e8cd33bd99ad3--0--21900a368ab6492baa420c1d2c7b76ac.jpg?l=1000: 
Филмът "Муфаса: Цар Лъв" оглави боксофис класация на Северна Америка, предадоха Асошиейтед прес и АФП.
Предисторията на "Цар Лъв" реализира постъпления от над 23,8 млн. щатски долара от продадени билети в киносалоните в САЩ и Канада в първия уикенд на 2025 г.
Продукцията на "Дисни" събра повече от 168 млн. щатски долара за три уикенда, което я поставя в топ 15 на най-печелившите филми за 2024 г., въпреки че беше пуснат в началото на новата година, сочат данни на списание "Варайъти", цитирани от АФП.
   
Това е както американски, така и международен успех: с касовите приходи, събрани в цял свят, анимационният филм е спечелил почти половин милиард щатски долара.
На второ място в северноамериканския боксофис е "Соник: Филмът 3" с приходи от 21,2 млн. щатски долара. Синият таралеж, рожба на поредица видеоигри, успя да яхне коледната вълна след свръхзвуковия старт, при който за пет дни в северноамериканските кина събра 59,9 млн. щатски долара. 
На трета позиция е готическата приказка "Носферату", в която актрисата и модел Лили Роуз Деп, дъщеря на Джони Деп и Ванеса Паради, играе млада жена, попаднала в лапите на вампир. Напрегнатият филм, в който участват още Никълъс Холт и Уилям Дефо, събра 12,2 млн. щатски долара в САЩ и Канада.
Четвъртото място е за "Смелата Ваяна 2". Анимационният филм на "Дисни", който вече няколко седмици е в кината, реализира приходи от повече от 12,3 млн. щатски долара в САЩ и Канада.
"Злосторница", в който участват певиците Ариана Гранде и Синтия Ериво, реализира 10,2 млн. щатски долара. Адаптацията за големия екран на прочутия бродуейски мюзикъл по "Магьосникът от Оз" спечели награда "Златен глобус" в категорията за кино и боксофис постижения.
/ХК/

Title Община Варна: Почистват пет микросметища в район „Одесос“;;;10498563/0601_1.jpg?l=1000: 
Пет новообразувани след празниците локални микросметища в район „Одесос“ се почистват, съобщиха еколозите от кметството. Те се намират на ул. „П. Напетов“ и ул. “Зограф“, на ул. „Цар Иван Страцимир“ и ул. „Сава“, на ул. „Т. Влайков“ (завоя), на ул. „Пробуда“ с бул. „В. Левски“, както и на ул. „Девня“ с  бул. „В. Левски“ в 12-и микрорайон. 
Микросметищата са констатирани след ежедневна проверка на еколозите от район „Одесос“, както и по сигнали на граждани. Контролът се осъществява ежедневно при обходи, като при огледите се съставят констативни протоколи. За 2024 година за 12 м. р. са съставени 35 протокола при общо 373 броя за чистотата в целия район „Одесос“. 
Призоваваме гражданите да бъдат съпричастни към поддържането на чистотата в района и да спазват нормите за изхвърляне на битовите  отпадъци, за да може с общи усилия да се справим с проблемите. Очакваме и активност при подаване на сигнали при нарушения, посочват още от районното кметство.  
 
/ВМ/

Title Общо 29 катастрофи с шестима ранени и 1295 нарушения на шофьори са регистрирани за седмица в Русенско;;;3581728/%D0%93%D0%BB%D0%B0%D0%B2%D0%B5%D0%BD+%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80+%D0%9D%D0%B8%D0%BA%D0%BE%D0%BB%D0%B0%D0%B9+%D0%9D%D0%B5%D0%BD%D0%BA%D0%BE%D0%B2.jpg?l=1000: 
Общо 29 катастрофи с шестима ранени са регистрирани през изминалата седмица в Русенско. Полицейските екипи са установили и 1295 нарушения по закона за движение по пътищата. Това съобщи главен инспектор Николай Ненков – началник на сектор "Пътна полиция" в Русе. 
От регистрираните нарушения 1195 са за шофиране с висока скорост.
Ненков каза още, че 134 водачи са проверени за употреба на алкохол и наркотици, като четирима са показали положителни резултати, а срещу трима от тях са образувани бързи производства. 
Работата на полицейските екипи по общо шест специализирани полицейски операции продължава и през настоящата седмица. Служителите на "Пътна полиция" в Русе са в готовност за намеса както в района на граничния пункт "Дунав мост" при по-интензивен трафик, така и при евентуално рязко влошаване на метеорологичната и пътнотранспортната обстановка в областта. 
/ЛРМ/

Title Наградиха победителите в конкурса „Да украсим за Коледа община Търговище“;;;10498452/s.angelov_bistra.jpg?l=1000: 
Кметът на Търговище Дарин Димитров връчи наградите на отличените в конкурса „Да украсим за Коледа община Търговище“. Той се проведе в две категории – за най-атрактивна външна украса на жилищен обект и за украса на обществено пространство, информират от общинския пресцентър. 
В двете категории бяха връчени награди и за любимци на публиката. Те са определени на база харесванията на снимките с украсата на всеки обект във фейсбук страницата на конкурса. 
„Благодаря Ви за желанието и усилията да допринесете за празничното настроение в общината. Нека заедно, и граждани, и местната администрация, продължаваме да правим града и населените си места по-красиви“, заяви кметът Димитров. 
В категорията за най-оригинално украсено обществено пространство победител е кметството на село Бистра. Жителите на населеното място са се погрижили за богатата коледна визия на централната зона пред кметството. Втората позиция е за сладкарска работилница „У Дома“, за елегантно украсеното пространство пред обекта. Третата позиция е за Народно читалище „Минчо Иванов-1912“ и кметството в село Макариополско. 
В категорията за жилищен обект първото място зае Станислав Ангелов от село Бистра. Със своите богато украсени със светлини къща и дворно пространство той за втора поредна година е сред отличените в инициативата. Второто място е за стилно украсената къща на Любомир Атанасов от квартал "Въбел", а третото място - за Йордан Йорданов от село Стража. В категорията бе връчена допълнително и специална награда, която отиде при Илислав Илиев за украсените от него къща и дворно пространство на ул. „Арда“ 10 в град Търговище. 
Наградата за любимец на публиката в категорията за жилищен обект е за Павлина Станчева, за украсения от нея вх. В, блок 5 в квартал "Запад". Публикацията с нейната украса е получила над 700 харесвания във фейсбук страницата на конкурса. В другата категория, за обществено пространство, любимец на публиката е Сдружението на собствениците на ул. "Брегалница" 4, вх. Г. Тяхната украса е събрала над 860 харесвания. 
Заелите от първо до трето място в категориите са определени от комисия от Общината. Отличените получиха ваучери на различна стойност за магазин за стоки за бита. 
Общо 18 са участниците в конкурса през 2024 г. За сравнение, БТА припомня, че през 2023 г. те бяха 24.
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title КРС би могла да осъществява контрол върху цените на мобилните оператори, докато е необходимо, смята председателят на КЗП Мария Филипова;;;undefined: 
Ако Комисията за регулиране на съобщенията (КРС) съвместно с Комисията за защита на конкуренцията (КЗК) преценят, че мобилните оператори оказват значително въздействие върху цените на дребно на пазара на електронни съобщителни услуги, КРС би могла да осъществява контрол върху цените, докато е необходимо. Това се казва в позиция на председателя на Комисията за защита на потребителите (КЗП) Мария Филипова, получена в БТА. 
Защитавайки изцяло интересите на потребителите, КЗП ще съдейства на двете институции съобразно законовите си правомощия. Много бих искала да прикова вниманието на хората, които създават и променят законите в България към този проблем и се надявам на разбиране по спешност от тяхна страна. Възможно е да се предвиди за срока на договора цената да не се променя едностранно от оператора, освен при наличие на сериозни икономически причини, посочва Филипова. 
Тя е категорична, че докато оглавява КЗП, ще защитава докрай интересите на хората и ще дава гласност на всичко, което счита, че ги ощетява, ограбва, подвежда и мами.
Според нея ситуацията с ежегодното и почти едновременно увеличение на цените от страна на мобилните оператори е крайно обезпокоителна. С цел единствено по-голяма печалба, вдигането на цените поставя хората в безизходица и пълна невъзможност да имат достъп до услугите, предоставяни от мобилните оператори. На фона на тежката икономическа ситуация считам това поведение за абсолютна незаинтересованост относно финансовото и физическото оцеляване на хората. Проблемът е голям и засяга цялото общество, без значение на възрастта и социалното положение, пише Филипова. 
БТА припомня, че на 3 декември м.г. по повод анонсираното от мобилния оператор "Йеттел България" повишение на цените на услуги от КЗП съобщиха, че абонатите имат право да прекратят договора си без допълнителни разходи. "Йеттел България" по-рано обяви, че вдига цените от 5 януари, като месечните такси за мобилна услуга се увеличават с 2 или 3 лева в зависимост от тарифния план. В средата на декември КРС съобщи, че започва проверка на мобилни предприятия заради промяна в цените на услугите им. Днес потребители на "Виваком" сигнализираха в социалните мрежи, че са получили съобщения за увеличение на цените на услугите в подобен размер.
/ВЙ/

Title Мъж на 48 г. е задържан заради незаконно притежавано оръжие;;;8958832/20240903_101818.jpg?l=1000: 
Мъж на 48 години е задържан заради незаконно притежавано оръжие в землището на с. Рабиша, община Белоградчик. Това съобщиха от Областната дирекция на МВР във Видин.
На 4 януари полицаите са спрели за проверка мъжа и са иззели незаконно притежавана ловна пушка с пълнител и боеприпаси, както и кожен калъф с още пет патрона. Мъжът е бил задържан в ареста на Районното управление в Белоградчик. По случая е образувано досъдебно производство, уточниха от полицията. 
В края на октомври при специализирана операция беше задържан 57-годишен мъж за незаконно притежавано оръжие. При претърсване на частен адрес в Грамада полицаите са открили и иззели две гладкоцевни пушки и газов пистолет с преработена муфа.
/ТНП/

Title Общо 415 нарушения на пътя са установени от полицията в област Габрово за изминалата седмица;;;10498404/viber_image_2025-01-06_11-03-12-905.jpg?l=1000: 
Общо 415 са нарушенията на пътя, които полицията в област Габрово е констатирала през изминалата седмица. Това съобщи на пресконференция лавен инспектор Николай Симеонов, началник на сектор „Пътна полиция“ при Областната дирекция (ОД) на МВР в Габрово, който представи пътнотранспортната обстановка за периода от 30 декември до 5 декември.
Пътните инциденти, настъпили за седмицата в област Габрово, са 11, като едно е с тежко пострадал пешеходец.
От общо констатираните общо 415 нарушения, 152 са за превишена скорост. Установени са двама водачи, шофирали след употреба на алкохол, трима са отказали да бъдат тествани за алкохол. Установени са и двама водачи, седнали зад волана след употреба на наркотични вещества. Установен е един водач, лишен от право да управлява моторно превозно средство (МПС). 
Контролните органи са съставили  29 акта, като от тях четири за неизползване на обезопасителен колан, две за неспазване на знаци и сигнали, едно за ползване на мобилен телефон по време на управление на МПС.
Наложените глоби с фиш са 234, като от тях девет са на пешеходци, 37 са за неспазване на пътни знаци и маркировка, пет за неизползване на обезопасителен колан от пътници в МПС.
Полицията ще продължи да упражнява контрол над водачите на МПС по път III-5006 и в местност „Узана“.
На брифинга от полицията посочиха, че в периода от 6 до 11 януари ще се проведе специализирана полицейска операция, насочена към недопускане управлението на МПС след употреба на алкохол или наркотични вещества или техните аналози, както и от неправоспособни водачи. Активно ще бъдат използвани и автоматизирани технически средства за контрол на скоростта. Ще се следи за неправилно изпреварване, неизползване на обезопасителни системи, технически неизправни МПС, управление на МПС с нечетливи, замърсени или закрити регистрационни табели.
/ЛРМ/

Title Ерен Динкчи няма никакво намерение да играе за националния отбор на Германия;;;3772054/1e3c9384e9fb48da9e380d43dae6a497--0--f4b15b77bf014ce88bebe58210988365.jpg?l=1000: 
Нападателят на Фрайбург Ерен Динкчи отхвърли спекулациите, че може да играе за националния отбор на Германия, след като през миналата година не записа мач за националния тим на Турция.
23-годишният Динкчи, който е роден в Бремен, е представял и Германия, и Турция в юношеските си години. През септември той бе включен в състава на Турция за мачове от Лигата на нациите, но така и не се появи в игра, което го оставя наличен един ден да облече екипа на родната си страна. Той обаче няма такова намерение и смята да представя родината на родителите си
"Моето решение да играя за Турция остава непроменено. Със сигурност в момента не смятам, че е правилно да мисля за промяна на решението ми. За мен това е емоционална история. Вкъщи говорим само на турски. Когато гледаме турнири, нашите сърца са с националния отбор на Турция. Затова може да се каже, че за мен би било много специално да играя за Турция", заяви Динкчи пред Кикер. 
Той добави, че желанието му през новата 2025 година е точно да направи дебюта си за турския тим.
/ГК/

Title Ремонтът на Дунав мост при Русе се възобновява от 8 януари;;;10498499/20250106_140059.jpg?l=1000: 
Ремонтът в българския участък на Дунав мост при Русе се възобновява от 8 януари,сряда. Системата за т. нар. "виртуална" опашка ще работи само при изключително засилен трафик от камиони, съобщи на пресконференция областният управител на Русе Драгомир Драганов в присъствието на неговия заместник Георги Георгиев. 
БТА припомня, че началото на ремонтните дейности на 70-годишното съоръжение беше поставено на 10 юли миналата година, като бяха временно преустановени покрай коледните и новогодишните празници за улеснение на преминаващите превозни средства. 
Така от сряда ще бъде поставено началото на втория от общо шест етапа на рехабилитацията на моста. Предвижда се той да приключи до края на месец май или началото на юни тази година.
"По време на ремонта 413 метра от лентата в посока от България към Румъния в естакадния участък на съоръжението ще бъдат временно затворени за строително-монтажни дейности", обясни Драганов. Той посочи, че както и по време на първия етап ремонтът ще се извършва без спиране на движението и самото съоръжението няма да се затваря. На обекта ще се работи ежедневно през светлата част от денонощието, в зависимост от метеорологичните условия. 
"Работният процес ще бъде организиран и извършван така че превозните средства да преминават поетапно, двупосочно в лентата, в която не се работи", каза Драганов. 
Той обясни, че има вероятност в края на април или в началото на месец май движението да бъде временно спряно за няколко часа и в двете посоки. Това ще се наложи заради извършване на замонолитване между бетонните панели от двата ремонтирани участъка. 
Драганов каза, че ще се предприемат всички необходими мерки за избягване на задръствания в района и блокиране преминаването на леки и товарни автомобили, като съгласно плана за извършване на ремонт ще се изберат възможно най-оптималните часови диапазони. 
"Обмислят се всички възможни сценарии за минимизиране на евентуалните възможни затруднения при преминаване на пътникопотока през съоръжението. Целта е въобще да няма такива затруднения, затова сме в непрекъснат контакт с всички институции", каза още Драганов. 
В началото на втория етап от ремонта предстои демонтаж на мантинелите, пешеходният парапет и стълбовете на осветителните тела. Ще се премахне настоящата асфалтобетонова настилка, както и тротоарния блок. Предстои и демонтаж на дилатационните фуги. 
След това ще се премине към изпълнение на всички ремонтни дейности, свързани със стоманената част на пътната конструкция, включително и изпълнение на нова антикорозионна защита. Предвижда се и монтаж на желеозъптна предпазна мрежа с височина 1,8 метра. 
В рамките на втората фаза от ремонта на моста ще се преместят и обезопасят всички съществуващи комуникационни кабели, преминаващи през съоръжението. 
Областният управител на Русе заяви, че са взети всички възможни мерки за свободно преминаване през границата между България и Румъния при Русе – Гюргево в условията на Шенген въпреки ремонта на моста. 
Драганов каза още, че служителите на буферния паркинг за камиони не спират повече камионите и не изискват пореден номер от т. нар. "виртуална" опашка поради намаления трафик. Той каза, че през тази седмица се подготвя среща със заинтересованите институции за реорганизация на движението в района на моста. 
Драганов каза, че системата за "виртуална" опашка на Дунав мост при Русе ще работи само при изключително засилен тежкотоварен трафик. 
"Надяваме се тя да не съществува изобщо, но преминалите камиони през моста в двете посоки през миналата година са близо 894 000. Предстои броят им да се увеличи след влизането ни в Шенген", обясни Драганов. Той посочи, че предстои до няколко месеца и въвеждане на система за електронно плащане на такса "мост" и за тежкотоварните камиони, с което преминаването през граничния пункт да се осъществява още по-бързо. 
/ТНП/

Title Броят на посетителите в Лувъра през 2024 година е останал почти непроменен спрямо предходната година;;;433499/4965633559304daeb66ee3c1b97f4868-4965633559304daeb66ee3c1b97f4868-a491db0723a94c2ba42fb945a1168084-a28c5.jpg?l=1000: 
Броят на посетителите в парижкия музей Лувър през 2024 година е 8,7 милиона души, сочат последните данни, публикувани от институцията, съобщава АФП.
Този брой е останал почти непроменен спрямо минали години, въпреки спада през лятото, когато в Париж се проведоха Олимпийските и Параолимпийските игри.
Най-големият музей в света „запазва броя на посетителите си на същото ниво като през 2023 г.“, като през 2024 г. те са 8,7 млн. в сравнение с 8,9 млн. година по-рано (-2%), съобщава управата на Лувъра в изявление, изпратено до АФП.
През юли и август, месеците, които включваха периода, в който в Париж се проведоха Олимпийските игри, музеят посреща 1,3 милиона посетители - с 14% по-малко в сравнение с юли-август 2023 г. Лувърът трябваше да затвори на 25 и 26 юли, когато се проведе церемонията по откриването на игрите.
През 2024 г. 77% от посетителите на Лувъра са чужденци, включително 13% от САЩ и 5% от Италия, Великобритания и Германия, 4% от Испания. „Китайските посетители, които са 6%, започват да се завръщат в музея“, посочват от Лувъра.
Освен това 28% от посетителите са се възползвали от безплатния вход. Музеят повиши цените си само преди година и сега един билет струва 22 евро.
/ХК/

Title 32-годишен спаси богоявленския кръст в Асеновград;;;10498524/472537809_9481171481906943_4032626403378986476_n.jpg?l=1000: 
За първи път участва.
Спасителят на богоявленския кръст в Асеновград тази година е Мартин Василев. 32-годишният смелчага се хвърля за първи път в ледените води на р. Чая и веднага получава Божията благословия именно той да бъде „избраният“. Мартин е асеновградчанин, занимава се със строителство. Той сподели радостта си от спиращия дъха момент с всички, които дойдоха край „Пешеходния мост“ в града, като им пожела здраве и късмет. Във водите на реката, за да спасят светинята, се хвърлиха близо 70 безстрашни мъже.
Кметът на общината д-р Христо Грудев връчи специална награда на Мартин – парична сума и станимашко червено вино. „Днес Асеновград за пореден път доказа, че традициите и вярата са живи в сърцата на нашите хора! Смелостта, силата и духът на тези мъже са вдъхновение за всеки от нас. Нека този светъл Йордановден ни напомни, че дори в най-студените дни, вярата и единството ни дават топлина и сила. Да бъде здраве и благоденствие за нашия град и за всяко българско семейство!“, пожела д-р Грудев.
Празникът в Асеновград започна с Божествена света литургия. Последва Литийно шествие от храмовете на града до „Пешеходния мост“, под звуците на „Големите гайди“. Край бреговете на р. Чая бе извършен Велик Богоявленски водосвет лично от игумена на Бачковския манастир Велички епископ Сионий. Традицията по спасяването на богоявленския кръст завърши с полет на бял гълъб – символ на вярата и духовната чистота на днешния празник. Официалната част за Йордановден в Асеновград продължи с тържествения ритуал по освещаването бойните знамена на IV-ти Артилерийски полк. Накрая, десетки асеновградчани и гости на града отново се хванаха ръка за ръка на празничното хоро на пл. „Акад. Николай Хайтов“.
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Годишнината от рождението на Христо Ботев бе отбелязана в Каварна;;;10498473/471779773_2125907334533686_6459873981370060687_n.jpg?l=1000: 
Каварна почете 177 години от рождението на революционера и поет Христо Ботев, съобщиха от Общината. Оттам допълват, че събитието се състояло пред бюст-паметника на Христо Ботев в централния градски парк. На церемонията присъстваха представители на местната власт, обществени институции, ученици и жители на града.
Директорът на Историческия музей в Каварна Пенко Георгиев изрази думи на признателност към делото на великия българин. В своето слово той подчерта значимостта на Ботевото творчество и революционна дейност, които са оставили ярка следа в националната ни история.
Церемонията завърши с полагане на венци и цветя от името на Община Каварна, Общинския съвет, политически организации и институции, ученици и признателни граждани, които засвидетелстваха уважение и почит към Христо Ботев и неговата саможертва за свободата на България.
Ученик спаси светият кръст на Богоявление от морските води в Каварна. 
/ХК/

Title В разградската болница през миналата година са се родили 145 деца, първите за новата 2025 г. бебета са момчета;;;10498465/20250106_093608.jpg?l=1000: 
В Многопрофилната болница за активно лечение „Свети Иван Рилски“ в Разград  през миналата година са проплакали 145 бебета. В сравнение с предходната година броят им е с три по-малко, съобщиха за БТА от ръководството на лечебното заведение.
Три момчета са първите новородени за 2025 г. в Отделението по акушерство и гинекология към разградската болница. В 13:30 ч. на 2 януари по нормален път първата си глътка въздух е поело момченце, което тежи 3370 грама и е високо 51 см. Пеленачето е втора рожба за родителите си от разградското село Стражец. По-късно през деня на бял свят са се появили още две бебета от мъжки пол. Последният за 2024 г. бебешки плач в разградското родилно отделение също е на момченце.
Момчета бяха първото за 2024 година и последното за 2023 година бебета, родени в болницата в Разград. Данните на статистиката сочат, че през последните години в област Разград новородените момчета са повече от момичетата. 
/ЛРМ/

Title Четири пожара са бушували в Монтанско в неделя, изгорели са над 800 декара;;;8875892/Ogan_013.jpg?l=1000: 
Четири пожара в сухи треви и храсти са бушували вчера в Монтанаско, изгорели на над 800 декара, съобщиха от Областната дирекция на МВР в Монтана. 
Край село Смоляновци в община Монтана са изгорели 800 декара, край село Горни Цибър в община Вълчедръм – 10 декара, пожари е имало също край селата Горна Ковачица в община Лом и Бокиловци в община Берковица.
Причините за пожарите все още се изясняват, но има съмнения за човешка небрежност при боравене с огън на открито.
От Регионалната дирекция „Пожарна безопасност и защита на населението“ в Монтана съобщиха за БТА, че при множеството пожари през сухото и горещо лято и през есента на миналата година в областта изгоряха над 120 000 декара сухи треви и храсти и над 2500 декара гори. При гасенето на пожарите тогава пострадаха трима пожарникари. Сега времето отново е сухо и топло за сезона. От пожарната предупредиха, че при тези атмосферни условия и най-малката човешка небрежност при боравене с огън на открито може да доведе до голям пожар в полето или планината и призоваха за спазване на правилата за противопожарна безопасност при разходки и работа на открито.  
/ТНП/

Title ФК Миньор Перник се раздели с трима, а с толкова и се подсили, съобщи треньорът Христо Господинов по време на първата тренировка на отбора;;;undefined: 
This is a modal window.
Beginning of dialog window. Escape will cancel and close the window.
End of dialog window.
Футболен клуб Миньор Перник се раздели с трима, а с толкова и се подсили, съобщи за БТА треньорът Христо Господинов по време на първата тренировка на отбора.
Вратарят на „жълто.черните“ Даниел Леонтиев ще влезе в треньорския екип, допълни още Господинов. По желание на бившия титуляр, той се отказва от състезателната си кариера. На негово място влиза Иван Гошев, който идва от Дунав Русе.
Ръководството на Миньор се раздели и с Димитър Аврамов, който получи предложение от Ботев  Пловдив. „Предпочете да се върне там, той е техен юноша. Искам да му благодаря за периода, в който беше с нас и остави доста добри впечатления“, допълни още наставникът на перничани.
Освободен е и Марио Георгиев. На тяхно място в отбора вече са Георги Маджаров и Михаил Чиликов. Маджаров идва от Спортист Своге и играе на поста централен защитник и десен бек. Михаил Чиликов, който е брат на Павлин Чиликов, се присъединява след контузия, но ще му бъде дадено необходимото време да се възстанови, уточни още Христо Господинов.
Пернишкият клуб остава отворен към още варианти за попълване на отбора, каза още наставникът.
28 футболисти излязоха на първата тренировка за новия полусезон. Сред тях бяха и шестима юноши от „жълто-черната“ школа. Те са възпитаници на треньора Румен Андонов.
Христо Господинов добави, че все още е необходим играч на позицията централен  нападател. Той допълни, че дори и да не намерят подходящ футболист, отборът ще бъде достатъчно конкурентоспособен.
Вече са уговорени проверките за играчите на Господинов. Първата контрола ще бъде на 18  януари с втория отбор на ЦСКА, на 25-и със Спортист Своге, на 1 февруари срещу Пирин Благоевград, а на 7 февруари с Беласица Петрич.
/КМ/

Title Столичната община започва програма „По-голям брат/сестра“, насочена към осигуряване на подкрепа за деца в центрове за настаняване от семеен тип;;;undefined: 
Столичната община започва програма „По-голям брат/сестра“, насочена към осигуряване на подкрепа, приятелство и вдъхновение за деца в центрове за настаняване от семеен тип. Програмата се реализира по инициатива на заместник-кмета по социални дейности Надежда Бачева. Това съобщиха от общинската администрация.
По думите на Бачева с малко внимание и грижа можем да променим живота на тези деца. Вече се наблюдава значително подобрение в социалните и комуникационните им умения, както и повишено самочувствие и мотивация за учене, отбелязва зам.-кметът. Програмата ще даде възможност за нови приятелства и ще остави трайна следа в сърцата на всички участници, смята още Бачева.
В рамките на програмата млади доброволци на възраст между 17 и 25 години ще бъдат свързвани с деца, които се нуждаят от положителен пример и менторство, обясниха от Столична община. Участниците ще преминават кратко обучение за работа с деца, след което ще имат възможност да се включат в дейности, насочени към емоционалното и социалното развитие на децата.
Доброволците ще посещават центровете за настаняване от семеен тип и ще участват в различни активности, включително арт ателиета, игри, споделяне на мечти, помощ с уроци, житейски уроци, спортни занимания, мини театър, творчески изяви, филмови прожекции и дискусии. Програмата предвижда и тематични работилници и посещения на културни и образователни обекти през уикендите.
Програмата „По-голям брат/сестра“ е част от стратегията на Столичната община за създаване на по-сплотена и подкрепяща среда за децата в социалните услуги. Инициативата допълва усилията за насърчаване на развитието, творческото и емоционалното им развитие, като създава възможности за тяхното приобщаване и личностен растеж.
БТА припомня, че кметът на София Васил Терзиев отбеляза, че 2024-а е била година и на грижа и на подкрепа – време, в което показахме, че София може да бъде град на ангажираност, съпричастност и обединение за доброто на другите. Терзиев отбеляза, че са се реализирали многобройни инициативи в подкрепа на деца, социално слаби, хора в нужда и хора в неравностойно положение.
/ЛРМ/

Title Двадесет и един годишният курсант Виктор Господинов извади богоявленския кръст от водите на Шуменското езеро;;;10498359/0993.jpg?l=1000: 
Третокурсникът в шуменския факултет на Националния военен университет (НВУ) „Васил Левски“ Виктор Господинов извади богоявленския кръст от водите на Шуменското езеро, пред погледа на множество жители и гости на областния град.
Повече от 20 мъже скочиха в студените води на езерото за кръста, който бе благословен и хвърлен от игумена на манастира „Свети Пантелеймон“ в Патлейна отец Константин.
След като извади кръста от водите на езерото, Виктор Господинов каза пред репортер на БТА, че е на 21 години и е курсант в шуменския факултет към НВУ, където трета година се обучава в специалност „Артилерийско въоръжение“. „За трета година скачам за кръста. Пожелавам си здраве на мен и цялото ми семейство“, каза още Господинов.
Кметът на Шумен проф. Христо Христов му връчи парична награда от името на общинската администрация и му пожела годината да е спорна, здрава и успешна.
По спомени на свещеници от града подобен ритуал в Шумен, с участие на представители на Българската православна църква, включително на езерото в града, не е организиран дълги години, до провеждането му отново през 2019 г. Преди повече от 20 години е имало хвърляне на кръста на Йордановден, но на езерото край село Дибич, организиран и тогава от църквата. През миналата година от водите на Шуменското езеро кръста извади 28-годишният Йордан Йорданов, който работи като автомонтьор.
Богоявленски ритуали в Шуменско на 6 януари са организирани и на Елмазов мост над река Смядовска, и на Омуртагов мост край Велики Преслав. 
Бойни знамена и знамена-светини на Българската армия бяха осветени по-рано в Шумен на днешния християнски празник Богоявление. 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Областен информационен център Добрич: Европейско финансиране за операторите в риболова;;;874064/ALX02861+copy.jpg?l=1000: 
Управляващият орган на Програма за морско дело, рибарство и аквакултури 2021-2027 стартира прием на проектни предложения по процедура BG14MFPR001-1.006 „Подкрепа за подобряване на икономическия и социалния статус на операторите в риболова“. С бюджет от 3 538 601 лв. тя е насочена към инвестиции на борда на риболовните кораби, в подобряване на условията за труд, ремонт на кораби, диверсификацията на дейности и др. По процедурата приоритет на подпомагане ще са проекти на оператори, представители на дребномащабния крайбрежен риболов.
Допустими кандидати са физически и юридически лица, регистрирани по Търговския закон, развиващи дейност в сектор „Рибарство“. Те трябва да са собственици на риболовен/ни кораб/и или имат правно основание за ползване за срок не по-малък от 7 години от датата на подаване на проектното предложение. Необходимо е да притежават валидно разрешително за извършване на стопански риболов, съгласно Закона за рибарството и аквакултурите; удостоверение за придобито право за усвояване на ресурс от риба и други водни организми; и да са регистрирани в Регистъра на риболовните кораби на Изпълнителната агенция по рибарство и аквакултури.
Безвъзмездната финансова помощ за един проект е от 6 000 лв. до 450 000 лв. Съфинансирането е до 100% за риболовните кораби от дребномащабния крайбрежен риболов, до 75% за дейности насочени към подобряване на здравето, безопасността и условията на труд на борда на риболовните кораби и до 50% за всички останали. Подпомагането по процедура не представлява държавна помощ.
Средствата ще се предоставят за подобряване безопасността и сигурността на риболовния кораб; енергийна ефективност и декарбонизация на риболовните кораби; иновативни инвестиции на борда на корабите; диверсификация и др.
Допустими са разходи за закупуване на нови машини, оборудване и съоръжения; строително-монтажни работи; за ледогенератори, хладилни камери и други видове техника за охлаждане; за оборудване на център за първа продажба на продукти от риболов; закупуването на специализирани транспортни средства; обновяване/ремонт/подмяна на кораба, обучения и др. Допустими за финансиране са и предварителни разходи за закупуване на ноу-хау, патентни права и лицензи; за подготовка и изпълнение на проектите, инженерни проучвания, оценки, анализи и изготвяне на технически/работен и/или технологичен проект; и закупуване на земя.
Процедурата е с три крайни срока за кандидатстване: до 17:00 часа на 6 март 2025 г.; втори краен срок до 17:00 часа на 6 април 2025 г.; трети краен срок 17:00 часа на 6 май 2025 г. Подаването на проектното предложение се извършва по електронен път чрез системата ИСУН 2020 единствено с използването на Квалифициран електронен подпис (КЕП), чрез модула „Е-кандидатстване“ на следния интернет адрес: https://eumis2020.government.bg. Документите за кандидатстване са публикувани на следните интернет адреси: https://eumis2020.government.bg и www.eufunds.bg.
В помощ на кандидатите, екипът на Областен информационен център - Добрич е подготвил кратка презентация по процедурата, публикувана във Фейсбук страната на Центъра на следния линк:
https://s.shopeee.com/DkFr
 
/ВМ/

Title Директорът на Агенцията за българите в чужбина се срещна с представители на българската общност в Унгария;;;10498325/image_1734946499_CAH62VFptk9NeNMoDL98RI80aIha22ryJT3DutKO.jpeg?l=1000: 
Изпълнителният директор на Агенцията за българите в чужбина (ИАБЧ) Райна Манджукова се срещна с представители на българската общност в Унгария, като на място бяха обсъдени ключови въпроси, свързани с живота и предизвикателствата на общността. Това съобщи ИАБЧ в своя сайт.
Сред присъстващите бяха Христо Полендаков, извънреден и пълномощен посланик на България в Унгария, д-р Данчо Мусев, председател на Българското републиканско самоуправление, Симеон Варга, български застъпник в унгарското Народно събрание, Димитър Танев, председател на Дружеството на българите в Унгария, Ваня Которова, директор на Българското училище за роден език и други представители на общността.
Един от най-наболелите проблеми, който вълнува българите в Унгария, е липсата на преподаватели по български език за най-малките деца в град Шармелик и Будапеща, стана ясно по време на срещата. Това затруднява усилията за предаване на българския дух и културно наследство на младото поколение, като същевременно създава опасност от необратима асимилация, отбелязва в информацията си Агенцията за българите в чужбина.
Друг важен въпрос за сънародниците ни е свързан с трудностите при получаването на гражданство. Според тях сложните процедури често отблъскват младите хора, желаещи да запазят връзката си с България. Това обаче е въпрос на национална отговорност и приоритет, защото без гражданство българите зад граница остават символично откъснати от родината, пише в сайта на Агенцията.
В хода на срещата Райна Манджукова връчи почетен плакет на Димитър Танев по случай 110-годишнината на Дружеството на българите в Унгария – институция, която повече от век обединява българската общност там.
„Българите в Унгария са впечатляващ пример за единство и приемственост, където доайените предават опита си на младото поколение. Тяхната сплотеност е урок по българско единство, а унгарската държавна политика спрямо унгарците в чужбина е модел за подражание. Техният опит е ценен за укрепването на връзките между България и сънародниците ни в чужбина“, коментираха от ИАБЧ. 
„Тази среща напомни на всички, че българите по света са неразделна част от нашата нация и тяхната борба за идентичност заслужава подкрепа и адмирации. Защото само с грижа за езика, културата и традициите, ние можем да запазим връзката с нашите сънародници, където и да се намират те“, пише още в сайта на Агенцията.
/ИКВ/

Title Инфлацията в Германия се е ускорила до 2,6 на сто през декември, сочи предварителната оценка на германската статистика;;;10379334/6bef09fea0a24818bbaea242decac23f--1--d6be4432cdc2496287c2ae6d6f4871c9.jpg?l=1000: 
Инфлацията в Германия през декември 2024 г. се е ускорила до 2,6 на сто на годишна основа спрямо 2,2 на сто през ноември. Това сочи предварителната оценка на федералната статистическа служба "Дестатис" (Destatis), представени днес на сайта й. 
Инфлацията е продължила да се ускорява, след като през октомври (2 на сто) и септември (1,6 на сто) годишното й равнище бе на ниво от и под 2 на сто. Това е целта на Европейската централна банка за нивото на инфлацията в еврозоната, посочват анализатори.
На месечна база (спрямо ноември) германските потребителски цени са се повишили с 0,4 на сто, сочи предварителната оценка на "Дестатис". 
По хармонизираната методика (ХИПЦ) на Европейския съюз, годишната инфлация в Германия през миналия месец се е ускорила до 2,9 на сто спрямо декември 2023 година. 
Инфлацията в Германия се е ускорила най-вече заради нарастването на цените на услугите, което е достигнало 4,1 на сто на годишна основа, сочат предварителните данни на федералната статистическа служба.
Поскъпването на хранителните продукти в Германия също се е ускорило през декември (2 на сто) спрямо ноември (1,8 на сто), сочат още статистическите данни. 
Цените на енергийните продукти са забавали своя годишен спад до намаление с 1,7 на сто при понижение от 3,7 на сто, отчетено през ноември.
/СС/

Title Ревматологията в УМБАЛ Бургас вече има специализирани комисии за всички диагнози;;;10498321/%D0%B1%D0%BE%D0%BB%D0%BD.jpg?l=1000: 
Отделението по ревматология в Университетската многопрофилна болница за активно лечение (УМБАЛ) Бургас вече има всички специализирани комисии, които издават и продължават протоколи на пациенти, които се лекуват с биологична терапия по Националната здравноосигурителна каса (НЗОК) в извънболнична помощ. Това съобщиха от пресцентъра на болницата.
От април 2024 г. отделението издава протоколи за скъпоструващото лечение при ревматоиден артрит, псориатичен артрит и анкилозиращ спондилит (Болест на Бехтерев). От 1 януари тази година в отделението е създадена и комисия за дисеминиран лупус еритематодес. Обхванати са всички ревматични заболявания, за които към момента се предписва биологично лечение в извънболнична помощ, покривано от НЗОК.
Това означава, че пациенти от Бургас и региона вече не е необходимо на всеки шест месеца да пътуват до Варна, София или Пловдив, за да им бъде издаден или подновен протокол. Досега такива комисии имаше само в тези градове.
Бургас става четвъртият град в страната, където вече е възможно да бъдат издавани протоколи на пациенти, нуждаещи се от биологична терапия при всички ревматични диагнози. От април миналата година за издаване на нови или подновяване на изтекли протоколи през отделението в УМБАЛ Бургас на месец преминават около 100 пациенти, като броят им постоянно расте, обясниха от пресцентъра на болницата. Оттам добавиха още, че с настъпването на Новата година Отделението по ревматология отпразнува своята 15-годишнина. То е създадено на 1 януари 2010 г., като преди това в Бургас ревматология не е имало. Първоначално отделението работи само с един лекар - създателят му д-р Иван Казмин и старшата сестра Бисера Райчева.
На 1 януари т.г. д-р Иван Казмин се е пенсионирал, а отделението вече се ръководи от д-р Ирина Момчева, специалист по вътрешни болести и ревматология и главен асистент в Медицинския факултет на университет "Проф. д-р Асен Златаров".
Отделението по ревматология в УМБАЛ Бургас е с трето, най-високо ниво на компетентност. Там вече работят четирима лекари със специалност, предстои да се отпуснат и още места за обучение на специализанти.
/ТНП/

Title Областна администрация Добрич: Ж. Желязков присъства на ритуала за освещаване на знамена на Зенитния полигон;;;10498496/%D1%88%D0%B0%D0%B1%D0%BB%D0%B0-2.jpg?l=1000: 
По традиция в морето смелчаци спасяваха богоявленския кръст 
Живко Желязков, който съгласно Заповед ЧР-04-1/02.01.2025 г. изпълнява задълженията на областен управител поздрави смелчаците, скочили в морето да спасят богоявленския кръст край Шабла и в Крапец. На брега на къмпинга в морския град трима мъже се надпреварваха, като пръв до кръста, хвърлен в морето от отец Павел Максимов, който отслужи богоявленски водосвет на брега на морето, стигна 21-годишният Валентин Сурталов. Младежът, който за трета поред година вади кръста на Йордановден си пожела здраве. Поздрави и пожелания за здраве и успехи към него отправи Ж. Желязков и кметът на морската община Мариян Жечев. Кметът и зам.-областният управител, заедно с председателя на ОбС Шабла – д-р Йорданка Стоева  присъстваха на празничен водосвет и на брега на морето в Крапец, където общо 6-тима души плуваха в надпревара за кръста. Пръв стигна Дамян Траянов на 20 г. от Добрич, който също бе поздравен от Ж. Желязков и М. Жечев. 
Живко Желязков, както и кметът на община Шабла бяха гости на военното поделение край Шабла, където отец Павел Максимов отслужи богоявленски водосвет и освети знамената на Зенитния полигон.
          
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Ресторантьори в Троянско съкращават персонал и вдигат цени заради по-високи разходи;;;10498413/viber_image_2025-01-06_15-10-41-056.jpg?l=1000: 
Ресторантьори в Троянско смятат, че отпадането на преференциалната ДДС ставка за бранша, наред с други фактори, може да доведе до повишаване на цените в заведенията и съкращения на персонал. Данъкът беше намален през 2020 г. във връзка с пандемията от КОВИД-19 от 20 на сто на 9 на сто.
Сред тези фактори от бранша посочват нарастване на осигурителната тежест с вдигане на минималната работна заплата, високата цена на тока за промишлени потребители, инфлацията.
Част от ресторантьорите вече са предприели съкращения на персонал от началото на годината. "Наложи се да съкратя двама човека от персонала от началото на годината, вдигнал съм и цените", каза за БТА Мариян Трифонов, собственик на механа в близкото до Троянския манастир село Орешак. Трифонов е в бранша от 35 години и осигурява работа на 15 души към момента. Подобно на свои колеги в региона той е потърпевш от прекъсването на тока по празниците и разказва, че реално заведението е започнало работа на 29 декември.
Колегата му Красимир Батолов, при когото работят 40 човека, също е освободил трима служители от началото на годината. Към момента задържа цените в заведението си на настоящото ниво, но прогнозира, че с новите сметки за ток и разходите за осигуровки, може да се наложи да ги повиши. Батолов не смята, че държавата губи толкова много с понижаването на ставката, тъй като така или иначе се плаща корпоративен данък и данък върху дивидентите.
Иванка Църова, собственик на заведение в Троян, каза за БТА, че ще задържи цените на сегашното равнище поне до пролетта, въпреки че се е наложило да пусне част от персонала в неплатен отпуск. "Няма да вдигаме цените - ако оцелеем, оцелеем. Хората така или иначе ще ограничат потреблението", смята тя.
Димитър Цаков, дългогодишен ресторантьор в района и собственик на две заведения за хранене в Троян, смята, че въвеждането на мярката с по-ниското ДДС облагане за бранша по време на пандемията е довела до събиране на повече приходи в държавната хазна. Той посочи, че това е помогнало за изсветляване на голяма част от бранша и на свързаните косвено с него доставчици.
Мнението му подкрепя и Силвия Църовска, която заедно със семейството си поддържа гостилница и къща за гости в село Бели Осъм. Тя не планира вдигане на цените и освобождаване на някого от 15-членния си персонал към момента, по-скоро смята, че може би ще наеме по-малко хора от обикновено през силния летен сезон. "Трудно се намират добре обучени хора и по тази причина се стремим да запазим хората сега, дори да няма толкова работа в момента", посочи тя.
/ВЙ/

Title Бившият полузащитник на Манчестър Юнайтед Пол Скоулс с добри думи за уругваеца Мануел Угарте;;;10000569/af0ec88334804c6aabfaac4113dec873--0--81a32f388ae34974adcd2d5ee8f3c980.jpg?l=1000: 
Бившият полузащитник на Манчестър Юнайтед Пол Скоулс заяви, че е бил изненадан от изявите на уругваеца Мануел Угарте в двубоя срещу Ливърпул, завършил при 2:2 в 20-ия кръг на английската Висша лига.
"Качествата, които показа с топката ме изненадаха малко", коментира Скоулс пред Premier League Productions и добави: "Вероятно се справи по-добре, отколкото си мислех, че ще го направи".
"Мениджърът Рубен Аморим каза преди време, че Угарте се е справил добре за него в Спортинг Лисабон, като наистина млад играч, така че го познава. Това момче наистина расте в увереност. Мисля, че зае някои страхотни позиции, помогна в защита и в атаката, а и имаше хладнокръвието и да поеме топката", заяви още Пол Скоулс.
В неделя Угарте имаше 58 докосвания на топката и 88% прецизност на подаването, изправяйки се срещу полузащитата на Ливърпул в лицето на Алексис Макалистър, Райън Гравенберх и Къртис Джоунс.
Следващото гостуване на Юнайтед е срещу Арсенал в мач от третия кръг на ФА Къп.
"Извличам повече от представянето срещу Ливърпул, отколкото реалната победа срещу шампионите от Манчестър Сити", продължи Скоулс и допълни:
"Мисля, че това е начинът, по който отборът трябва да вървят напред. Това е стандартът".
/КМ/

Title Добрич почете рождението на поета революционер Христо Ботев;;;10498432/472683848_936376205249028_8230334123470735915_n.jpg?l=1000: 
С церемония пред паметника на Христо Ботев в двора на едноименното училище в Добрич ученици, граждани и официални лица отбелязаха 177 години от рождението на поета революционер. Това съобщават от местната администрация.
Цветя и венци в знак на почит пред паметта и подвига му поднесоха заместник-кметовете на Община град Добрич Павел Павлов и Владимир Трендафилов, председателят на Общинския съвет Красимир Николов, ученици, учители и граждани.
Ученици от основно училище "Христо Ботев" представиха поетичен рецитал, посветен на големия революционер. Те бяха облечени като четници, а техен ръководител е Магдалена Трифонова. 
В събитието участва и Духов оркестър – Добрич.
/ХК/

Title Икономиката на еврозоната е на ръба на по-дълбока криза, според германския институт "Сентикс";;;4876319/031ed1b56db044a49332d4d26091d8dc--0--37fa5992f481407bb3d5f9ef898be938.jpg?l=1000: 
Икономиката на еврозоната е заплашена от още по-дълбока криза, като по този начин пространството за маневриране на Европейската централна банка (ЕЦБ) намалява все по-бързо. Това обяви днес институтът за изследване на поведенческите нагласи "Сентикс" (Sentix), цитиран от ДПА. 
Доверието на инвеститорите в еврозоната се е понижило до най-ниското си ниво от ноември 2023 г., като съответният индекс е намалял до -17,7 пункта през януари спрямо -17,5 пункта през декември, според месечното проучване на "Сентикс", което съответства на очакванията.
Оценката за ситуацията се е свила значително до най-лошата си стойност от октомври 2022 г. Индексът на текущата ситуация се е понижил до -29,5 пункта от -28,5 пункта през декември.
За сметка на това индексът на очакванията се е повишил до -5 пункта през януари спрямо -5,8 пункта през декември. "Икономическият двигател е заплашен от допълнителен застой", обяви "Сентикс".
Според мозъчния тръст пространството за маневриране на ЕЦБ намалява бързо. Това се дължи на намиращата се в отрицателна територия инфлационна тенденция и правителства, които работят с отрицателни дефицити. 
"Новата 2025 г. започва изключително предизвикателно", добави "Сентикс".
Германската икономика, която е в рецесия и според експертите на института скоро няма да излезе от нея, е определена от "Сентикс" като "оловна тежест" за еврозоната. 
Индексът на доверието на инвеститорите се е понижил незначително до -33,3 пункта през януари от -33,2 пункта през предходния месец. Индексът на очакванията се е свил до -13,8 пункта през януари спрямо -13,5 пункта през предходния месец.
/СС/

Title Драгомир Петков се завърна в Локомотив София;;;10498489/472524685_1181220664003403_2976486481390335543_n.jpg?l=1000: 
Юношата на Локомотив (София) Драгомир Петков се завръща в клуба.
26-годишният вратар прекара последните 6 години в Струмска слава (Радомир), но днес подписа договор с родния си тим до лятото на 2026 година.
"Всички в клуба пожелаваме на Драго много здраве, късмет и още незабравими моменти с "червено-черната" фланелка!", заявиха от Локомотив.
/МД/

Title В Германия е регистриран рекорден брой престъпления, извършени от десни екстремисти;;;4384261/b8b29cf6589e4a37b70f4767ff25ae26--0--3f4bfa98c83144dbbd379ab126a75d7b.jpg?l=1000: 
През миналата година в Германия са извършени близо 34 000 престъпления от сочени за десни екстремисти. Това е най-големият брой подобни престъпления, откакто през 2001 г. започва документирането на тази категория, съобщава ДПА.
Две трети от тези престъпления - 21 311 случая - са били свързани с пропаганда, съобщи германското министерство на вътрешните работи. Други 5097 случая полицията разглежда като подбуждане към омраза. Над 1100 са актове на насилие, предимно свързани с телесни повреди, показват данните към 30 ноември. 
Най-големият брой престъпления, свързани с десни екстремисти, досега е бил отчетен през 2023 г. - общо 28 945 случая. 
Левият депутат Мартина Ренер определи новите данни като тревожни. "По-голямата част от извършителите на насилие са възрастни, но делът на младите извършители на насилие също се увеличава“, каза депутатката и добави, че не се предвиждат мащабни политически мерки за противодействие. "Твърде често борбата се води единствено на пресконференции. Гражданското общество трябва да покаже приемственост и решителност, каквито липсват при политиците", каза тя.
/ДИ/

Title Заместник-министърът на външните работи Елена Шекерлетова подписа съболезнователната книга на посолството на САЩ за кончината на Джими Картър;;;undefined: 
Заместник-министърът на външните работи Елена Шекерлетова подписа днес съболезнователната книга на посолството на САЩ в София във връзка с кончината на 39-ия президент на САЩ и носител на Нобелова награда за мир Джеймс „Джими“ Ърл Картър младши. Това съобщиха от Министерството на външните работи (МВнР) на интернет страницата си.
В посланието си Шекерлетова отправи от името на МВнР на България и от свое име най-искрени съболезнования към правителството на САЩ и американския народ за голямата загуба.
„Джими Картър бе изключителен държавник и хуманист, който живя в служба на хората, насърчавайки мира, демокрацията и правата на човека. Той допринесе също за решаването на конфликти в сложни времена. Воден от силната си вяра и ценности, Джими Картър посвети живота си след президентския мандат на безкористна служба на хората в интерес на социалната справедливост, подобряването на здравната грижа и борбата с болестите. Благодарение на учредената от него фондация „Подслон за човечеството“ Джими Картър помогна на милиони хора по света, включително в България, да построят своя дом. Той беше пример за състрадание, доброта и упорит труд. Джими Картър ще остане вдъхновение за всички нас. В този тъжен момент нашите мисли са със семейството и близките му. Поклон пред светлата му памет!“, се казва още в съболезнователното послание.
Поклонението пред бившия американски президент Джими Картър, който почина на 29 декември на 100-годишна възраст, започна в събота в малкия му роден град Плейнс, щата Джорджия, с редица церемонии, предшестващи националния ден на траур на 9 януари, предаде Франс прес.
Джими Картър - един нетипичен президент, чието управление бе белязано от кризата с американските заложници в Иран.
/ТНП/

Title Ски патрул хвана двама мъже да хвърлят саморъчно свити цигари с марихуана на писта в Боровец;;;10473566/1000201935.jpg?l=1000: 
На пистата „Мартинови бараки“ в курортен комплекс „Боровец“ ски патрул забелязал двама мъже да  изхвърлят саморъчно свити цигари с марихуана. Това се е случило вечерта на 2 януари, съобщиха от Областната дирекция на МВР – София. 
Двамата са задържани за срок до 24 часа, а по случая е започнато бързо производство по чл. 354 А от Наказателния кодекс. Този член гласи, че кoйтo бeз нaдлeжнo paзpeшитeлнo пpoизвeдe, пpepaбoти, пpидoбиe или дъpжи нapĸoтични вeщecтвa или тexни aнaлoзи c цeл paзпpocтpaнeниe, или paзпpocтpaнявa нapĸoтични вeщecтвa или тexни aнaлoзи, ce нaĸaзвa зa виcoĸopиcĸoви нapĸoтични вeщecтвa или тexни aнaлoзи c лишaвaнe oт cвoбoдa oт двe дo oceм гoдини и c глoбa oт пeт xиляди дo двaдeceт xиляди лeвa, a зa pиcĸoви нapĸoтични вeщecтвa или тexни aнaлoзи  c лишaвaнe oт cвoбoдa oт eднa дo шecт гoдини и c глoбa oт двe xиляди дo дeceт xиляди лeвa.
През декември от ОД на МВР - София съобщиха за открити наркотици при специализирана полицейска операция срещу престъпленията с наркотични вещества, осъществена съвместно със служители на Районно управление (РУ) – Самоков. 
 
/ЛРМ/

Title Деветгодишният Божидар Петров спаси богоявленския кръст в Камено;;;10498356/%D0%9A%D0%B0%D0%BC%D0%B5%D0%BD%D0%BE.jpg?l=1000: 
Божидар Петров на 9 години успя да стигне пръв до богоявленския кръст на именния си ден в гр. Камено, Бургаско. Той изпревари шестимата мъже, включили се в ритуала в река Айтоска на празника, съобщиха от пресцентъра на градската управа.

Рано сутринта отец Серафим Димитров отслужи празнична света литургия и пожела на всички здраве и благоденствие. След това множество от града се отправи в общо шествие към брега на река Айтоска, където водата бе осветена, преди участниците в ритуала да се втурнат да спасят кръста. 
Кметът на община Камено Жельо Вардунски поздрави победителя и всички участници и коментира, че Камено е под знака на доброто и пожела новата година да е добра и успешна за всички жители на общината.

Божидар Петров получи от кмета парична награда, а всички участници си тръгнаха и с подаръци от общината.
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title На три места в община Шабла смелчаци скочиха за кръста в морските води;;;10498340/image00001+%282%29.jpeg?l=1000: 
Трима смелчаци спасиха кръста от морските води в Шабла, съобщиха от общината. На къмпинг "Добруджа" в крайморския град се събраха трима желаещи да извадят богоявленския кръст. Това са Валентин Сурталов, Димитър Дончев и 68-годишният Николай Стоянов, допълват още от администрацията. Най-бърз в студените води беше 21-годишният Валентин Сурталов, който извади кръста за пети път. Той получи от кмета на Шабла икона и парична награда, а от заместник-областния управител на Добрич Живко Желязков - сувенири.
Йордановден в Шабла започна с водосвет, отслужен от отец Павел в храм "Св. Харалампий". 
На още две места скочиха за богоявленския кръст в общината. В село Крапец шестима смелчаци се хвърлиха в студените морски води, като светият кръст е изваден от 20-годишния Дамян Траянов. Той също получи икона и парична награда от кмета на общината и сувенири от заместник-областния управител. След края на ритуала почерпка за всички осигурена от местни бизнесмени. На празника в Крапец присъства и председателят на Общинския съвет на Шабла д-р Йорданка Стоева.
По-късно отец Павел Максимов отслужи водосвет и освети знамената на армията във военното поделение в Шабла.
Ритуал имаше и на къмпинг "Космос“, където отец Атанас отслужи водосвет. Там кръста извади Григориан Жеков. 
На Йордановден в община Шабла празнуват 119 именици, като най-много са жените, носещи името Йорданка - 60, а мъжете с името Йордан са 40.
/АВП/

Title Задържаха за постоянно в ареста мъж, измамил пенсионерка с 500 лева;;;1192345/20230307_104200-01.jpeg?l=1000: 
По искане на Софийската районна прокуратура съдът задържа за постоянно в ареста 39-годишен мъж, измамил възрастна жена, съобщиха от държавното обвинение. Мярката подлежи на обжалване пред Софийски градски съд.
Мъжът заблудил 76-годишната жена, че ще оправи теч в банята й, но тя трябвало да му даде 500 лева за купуването на чешма и казанче за баня. Пенсионерката му дала исканата сума, а обвиняемият й казал, че отива да купи нещата и повече не се върнал.

Обвиняемият е осъждан и е извършил престъплението по време на изпитателен срок от предходно условно осъждане за друго престъпление, уточняват от прокуратурата.
БТА припомня, че в началото на декември столичната полиция разкри и друга измама. Виетнамски гражданин, доверил на мним посредник 146 000 лева при договор за покупко-продажба на недвижим имот.
/ТНП/

Title Австрийският президент възложи на водача на Австрийската партия на свободата Херберт Кикъл да състави правителство;;;10498261/d19ab15099404a3494182b20952e5a3e--0--085e196c762543888a6a4d1580a8afeb.jpg?l=1000: 
След едночасов разговор с водача на Австрийската партия на свободата (АПС) Херберт Кикъл президентът на Австрия Александър ван дер Белен направи кратко изявление пред журналисти, предавано пряко по телевизията.
След кратък преглед на вътрешнополитическите събития, довели до промяна на първоначалното му решение, президентът се спря също накратко на основните теми в разговора: икономическото състояние на страната, геополитическата обстановка и - нещо, върху което президентът акцентира -свободата на медиите.
Ван дер Белен е натоварил ръководителя на АПС да води разговори с Австрийската народна партия за съставяне на правителство, след като изрично го е попитал готов ли е да се нагърби с тази отговорна задача и е получил утвърдителен отговор.
„Това не беше лесно за мен“, каза Ван дер Белен в телевизионното си обръщение. „Ще следя за спазване на принципите и правилата на нашата конституция и ще ви информирам, ако има нещо ново“, обеща пред сънародниците си президентът.
/ДИ/

Title Елена Ласкони един месец след анулирането на президентските избори: Румънската държава дължи отговори;;;10349011/d19f3edecff94a5eb2ae6f9a3ccb75a9--0--c592ed43a1a5455a95c3dca2edc4ef2a.jpg?l=1000: 
Румънската държава „дължи отговори“ на гражданите след анулирането на първия кръг на президентските избори. Това написа днес във Фейсбук лидерката на дясноцентристката партия „Съюз за спасение на Румъния“ Елена Ласкони - един месец, след като Конституционният съд взе безпрецедентното решение да отмени резултатите от първия кръг и да постанови целият процес да започне отначало.
„Точно преди един месец президентските избори в Румъния бяха анулирани. И днес не знаем с точност защо! Решението на Конституционния съд отпреди един месец ни раздели на два лагера: едните, които си отдъхнаха с облекчение и казват, че това е било решение за запазване на демокрацията, и ние - другите, които обърнахме внимание, че си имаме работа с брутален жест, противоречащ на демокрацията, който може да има сериозни дългосрочни последици“, написа във Фейсбук Елена Ласкони, която щеше да се изправи на втори тур срещу изненадващия победител от първия кръг крайнодесния независим кандидат Калин Джорджеску.
Според Елена Ласкони румънската държава дължи отговори на румънците, „каквито не е дала и един месец по-късно“.
„Имаме нужда да знаем защо бяха анулирани изборите. Ако се е случило нещо толкова сериозно, че президентските избори да бъдат анулирани, как така никой не е виновен? Как нямаме отговорни за това? (Президентът) Клаус Йоханис и останалите от ръководството на държавата ни дължат обяснения“, посочва Елена Ласкони и отбелязва, че към настоящия момент няма определена нова дата за президентския вот.
На 6 декември Конституционният съд на Румъния взе безпрецедентното решение да анулира резултатите от първия тур на президентските избори, който бе спечелен изненадващо от почти неизвестния към онзи момент независим кандидат Калин Джорджеску след масирано промотиране в ТикТок при декларирани „нулеви разходи“ за предизборна кампания.
Решението бе взето, след като в разсекретени доклади на тайните служби се посочваше, че Румъния е била мишена на "агресивни руски хибридни атаки", целящи да повлияят на коректността на изборния процес.
Европейската комисия поиска от социалната мрежа ТикТок да запази всички данни, свързани с различните избори в ЕС от 24 ноември 2024 г. (денят на първия тур на президентските избори в Румъния) до 31 март 2025 г. Европейската комисия започна и официално производство срещу ТикТок заради заплахите за изборите в ЕС.
Калин Джорджеску и лидерката на националистическата партия „SOS Румъния“ Диана Шошоака определиха решението на Конституционния съд като „държавен преврат“.
Според премиера Марчел Чолаку това е било „единственото правилно решение“.
С днешната си публикация във Фейсбук Елена Ласкони поиска от „тези, които взеха това безпрецедентно решение, да излязат и да обяснят на всички каква игра играят“.
Лидерите на новата управляваща коалиция, в която влязоха Социалдемократическата партия, Национално-либералната партия и Демократичният съюз на унгарците в Румъния, ще се съберат на среща в сряда, 8 януари, за да вземат решение за новата дата на президентските избори, предаде агенция Аджерпрес.
/СУ/

Title АП – София: Дела на Районна прокуратура – Видин за престъпления, извършени в условията на домашно насилие;;;2374425/Untitled.jpg?l=1000: 
Районна прокуратура – Видин внесе в съда обвинителен акт срещу 43-годишния П.М. по дело за извършени в условията на домашно насилие престъпления – причиняване на телесна повреда и отправяне на закана с убийство.
През м. април 2024 г. П.М. заживял на съпружески начала с А.Н. в квартирата й в гр. Видин. Вследствие на проявяваната от мъжа ревност между двамата възниквали скандали.
След няколкократни предупреждения относно психическия тормоз и вербалните обиди жената прекратила връзката им.
Обвиняемият продължил да й се обажда по телефона, настоявал за среща, уверявал я, че ще се промени.
На 07.08.2024 г. П.М. нападнал жената в квартирата й, като й нанесъл удари с юмрук в лицето и по тялото, счупил й очилата, извадил нож и го насочил към нея, заплашил я с думи.
Пострадалата подала жалба в полицейското управление.
По делото е била назначена и изготвена съдебномедицинска експертиза, според заключението на която на А.Н. била причинена телесна повреда – кръвонасядания и фрактура на ребро.
Делото продължава в съда.
По искане на Районна прокуратура – Видин по друго дело за престъпления, извършени в условията на домашно насилие, спрямо обвиняемия Ц.Ц., на 52 години, е взета мярка за неотклонение „задържане под стража“.
В хода на разследването е установено, че на 23.12.2024 г. в гр. Грамада Ц.Ц. нанесъл удари с юмруци в областта на главата и тялото на баща си. Той продължил побоя и след като пострадалият паднал, заканил му се с убийство.
Извършените от обвиняемия Ц.Ц. престъпления са с висока степен на обществена опасност.
С мярка за неотклонение „задържане под стража“ е и 34-годишният К.М., привлечен в качеството на обвиняем за причиняване на телесна повреда на Я.А.
На 17.12.2024 г. в жилище в гр. Видин той й нанесъл удари с юмруци в областта на лицето и ритник с крак по тялото. В резултат на побоя на пострадалата е причинена фрактура на ребро, довела до трайно затруднение на снагата.
Разследването по досъдебните производства продължава под надзора на прокуратурата.
 
 
/СТГ/

Title Българската общност в Одеса се поклони пред паметта на Христо Ботев;;;10498170/4.jpg?l=1000: 
Представители на българската общност в Одеса отдадоха почит пред паметта на българския поет и революционер Христо Ботев. Общоукраинският център за българска култура заедно с Одеското българско дружество организираха полагане на цветя по случай 177-мата годишнина от рождението на поета. Събитието се състоя пред барелефа на Христо Ботев, поставен на сградата на Втора бивша гимназия, където Ботев е учил от 1863 до 1865 г.
Почетен гост на събитието бе консулът от Генералното консулство на България в Одеса Стоян Стоянов, който в своето приветствено слово подчерта ролята на поета и революционер Христо Ботев в исторически аспект за България. Консулът също така отбеляза и факта за съхраняването на етническата национална идентичност сред бесарабските българи.
За живота и дейността на Ботев в Одеса говориха директорът на Българския център Димитър Терзи и вицепрезидентът на Асоциацията на българите в Украйна Михаил Радев. Предадено бе поздравление от името на Антон Киссе – президент на Асоциацията на българите в Украйна и народен депутат.
Благословение и приветствени думи бяха отправени от протойерея Андрей Сулаков от Свято-Троицкия събор в Одеса.
Ученици от 11. клас от Българското неделно училище „Васил Априлов“ към Одеското българско дружество рецитираха стихове на Христо Ботев  - "Хаджи Димитър", "Майце си" и "Обесването на Васил Левски".
Името на българския поет и революционер Христо Ботев е трайно свързано с Одеса, Измаил, Болград, Задунаевка. В Одеса Христо Ботев пристига на 14 ноември 1863 г., където учи във Втора одеска гимназия с класически профил. Тук той написва първото си стихотворение "Майце си". Ботев посещава една учебна година Историко-филологическия факултет при университета в Одеса. Към края на 1866 г. той напуска Одеса и е назначен за учител в българското село Задунаевка, Бесарабия. За периода 1869-70 г. Ботев живее и преподава в Измаил, често посещава и Болград.
/ИКВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Прокурор Мартин Александров встъпи в длъжност заместник-административен ръководител на Окръжната прокуратура в Търговище;;;10498287/IMG-179402431ffc14f7cd6a1362aab38b8c-V.jpg?l=1000: 
Прокурор Мартин Александров встъпи в заместник-окръжен прокурор на Търговище, съобщиха от Апелативната прокуратура във Варна. 
Александров се запозна с решението на Прокурорската колегия при Висшия съдебен съвет (ВСС) от 18 декември 2024 г. и подписа акта за встъпване в длъжност в присъствието на прокурор Драгомир Сяров – заместник-административен ръководител на структурата, колеги магистрати и съдебни служители.
Мартин Константинов Александров има 21 години и 11 месеца юридически стаж, преминал изцяло в органите на съдебната власт.  
След като се дипломира в специалност „Право“ на Софийски университет „Св. Климент Охридски“ през 2001 г., Мартин Александров постъпва в Окръжен съд – Варна като съдебен кандидат за срок от една година. След това, през януари 2004 г. постъпва като младши-прокурор в Районна прокуратура – Омуртаг, а през януари 2006 г. става прокурор в същата прокуратура. През декември 2014 г., след спечелен конкурс, става административен ръководител на структурата, като остава на поста до нейното трансформиране в Териториално отделение на Районна прокуратура – Търговище през 2020 г. През ноември 2021 г. е командирован в Окръжната прокуратура в Търговище, където работи като прокурор до момента на назначаването му за неин заместник-административен ръководител.
Драгомир Сяров пожела професионално спокойствие, което да позволи на Мартин Александров с отговорност и лекота да изпълнява служебните си ангажименти.
Както БТА информира, в средата на ноември м.г. прокурор Васил Ангелов встъпи в длъжност като административн ръководител на Окръжната прокуратура в Търговище. 
/ТНП/

Title Ученикът Кристиян Кирилов извади кръста в Каварна;;;10498387/472646594_899137705767346_6575439191782883643_n.jpg?l=1000: 
Каварна отбеляза големия християнски празник Богоявление (Йордановден) с тържествена служба и водосвет, отслужени от енорийски свещеник Василий Стратилат от храм „Св. Успение Богородично“ в крайморския град. Това съобщиха от Общината. Оттам допълниха, че традиционният ритуал по хвърлянето на кръста във водите на Черно море се проведе в морската зона на Каварна.
Тази година кръстът беше изваден от 17-годишния Кристиян Станиславов Кирилов от Каварна, ученик в XI „Б“ клас в математическа паралелка на Средно училище „Стефан Караджа“. Той получи благословия за здраве и благополучие през цялата година. 
Всички участници в ритуалното спасяване на кръста получиха благопожелания, а Кристиян бе поздравен и от кмета на Община Каварна Елена Балтаджиева, която му поднесе предметна награда с пожелание за здраве и късмет.
За разпятието тази година скочиха 18 младежи и две деца от София, Добрич, Русе, Димитровград и Каварна. Ритуалът по хвърлянето на кръста, който се провежда в Каварна от десетилетия, традиционно привлече многобройна публика. Поверието гласи, че този, който извади кръста от водите, ще бъде здрав и закрилян през цялата годината, посочиха още от местната администрация.
/ХК/

Title Мартин Доцински извади богоявленския кръст от водите на Стакевска река;;;10498326/20250106_113817.jpg?l=1000: 
Мартин Доцински - на 28 години, извади богоявленския кръст от водите на Стакевска река край село Горен Чифлик.
Тази година в надпреварата за улавяне на кръста се включиха петима смелчаци, от които най-малкият Денис Димитров е на 14 години, съобщиха от Община Белоградчик.
Празникът започна със света литургия в храм „Св. вмчк Георги Победоносец”, където архиерейският наместник на Белоградчишка духовна околия отец Рафаил отслужи и Велик богоявленски водосвет. За всички желаещи да присъстват на ритуала по хвърлянето на кръста беше организиран безплатен транспорт до село Горен Чифлик.
Кметът на Белоградчик Боян Минков поздрави участниците и ги награди с парични премии и грамоти. За всички беше организирана почерпка, допълниха от местния пресцентър.
За БТА от община Белоградчик уточниха, че 69 жители на общината празнуват имен ден днес, от тях 24 носят името Йордан.
/ХК/

Title Сръбският писател Боян Любенович е тазгодишният лауреат в Международния конкурс за къс хумористичен разказ „Алеко";;;933352/4622276_2043454.jpg?l=1000: 
Сръбският писател Боян Любенович е тазгодишният лауреат в Международния конкурс за къс хумористичен разказ „Алеко", който ежегодно организира община Свищов в навечерието на Алекови дни 2025, посветени на 162 години от рождението на Алеко Константинов. Това съобщи за БТА Таня Ликова от Международна фондация „Алеко Константинов”. 
Боян Любенович бе отличен с разказа си „Произход“. Журито, с председател доц. Йордан Ефтимов и членове Михаил Вешим, главен редактор на в. „Стършел“, Румен Белчев, управител на вестника, Таня Ликова и Връбка Попова, представители на община Свищов и Международна фондация „Алеко Константинов”, избра разказа на Любенович сред общо 83 произведения от 52 писатели. 
Разкази са получени от Румъния, Полша, Сърбия, Северна Македония, Русия, Украйна, Унгария, Словакия, Молдова, Италия, Франция, САЩ, Великобритания, Нидерландия, Бразилия и Албания, посочи Таня Ликова. Тя уточни, че отчитането на резултатите от конкурса ще бъде на 13 януари 2025 г. в Първо българско народно читалище „Еленка и Кирил Д. Аврамови - 1856“ в Свищов, а в края на месец януари се обявява конкурса за следващата година.
Боян Любенович е роден през 1972 г. в Белград, Сърбия. По образование е юрист, а по професия е журналист и писател. По-известен е като сатирик и е сътрудничил с различни издания. Издал е около 30 книги за деца и възрастни, сред които 10 книги с афоризми. Автор е на пет пиеси и на телевизионно предаване. Негови работи са превеждани на осем езика, включвани са в множество антологии, алманаси, сборници и в различни сатирични издания в Сърбия и зад граница. От 2010 г. е редактор на сатирично хумористичната рубрика ТРН (Така да се каже, неофициално) в белградския всекидневник „Вечерни новости“. Любенович е носител на почти всички престижни награди в областта на сатирата в родината си и на Балканите. Член е на съюза на писателите в Сърбия и на Белградския афористичен кръг. 
Миналогодишният лауреат в конкурса бе писателят Тошо Дончев от Унгария.
/АВП/

Title Ученик спаси кръста на Богоявление във Вършец, 26 младежи скочиха в река Ботуня;;;10498305/Bogoiavlenie_Varshec_005.jpg?l=1000: 
Теодор Михайлов(18 г.), който е ученик в 12 клас в СУ „Иван Вазов“ във Вършец, спаси кръста на Богоявление на ритуала в курортния град днес.
Общо 26 младежи от Вършец, Монтана и София влязоха във водите на река Ботуня да гонят кръста, а след ритуала спасяването му продържиха да играят хора в реката, по двата бряга на която се събраха множество хора. 
Водосвет за здраве и благополучие на жителите и гостите на Вършец отслужи отец Венцислав, а кметът на града Иван Лазаров връчи парична награда от 300 лева на Теодор Михайлов. Лазаров сподели, че заради необичайно топлото време и температура около 15 градуса по време на ритуала, участниците тази година са повече от предишните.
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Папа Франциск назначи критика на Тръмп Робърт Макелрой за архиепископ на Вашингтон;;;10497735/8acfeede525f49f589294bcd7082e626--0--5f0a5350579d417e82c8b4d0e1ca8e46.jpg?l=1000: 
Папа Франциск днес назначи кардинал, който разкритикува Доналд Тръмп, за ръководител на католическата църква във Вашингтон, окръг Колумбия, дни преди Тръмп да встъпи в длъжност като президент на САЩ, съобщи Ройтерс.
От 2015 г. 70-годишният кардинал Робърт Макелрой беше епископ на Сан Диего. Той заменя кардинал Уилтън Грегъри, който ръководи архидиоцеза на Вашингтон от 2019 г. и се пенсионира.
При първото президентско управление на Тръмп Макелрой разкритикува остро плана му да започне кампания за масова депортация, обхващаща милиони имигранти, живеещи в САЩ. В статия от 2017 г. Макелрой призова американците да попречат на тези планове, а по-късно заяви пред католическо списание, че католиците "не може просто да стоят настрана и да гледат как се депортират хора".
"Това е смел ход", заяви за назначаването на Макелрой Масимо Фаджоли, италиански представител на академичните среди, който следи отблизо папското управление на Франциск.
Фаджоли, професор в университета "Виланова“ във Филаделфия, отбеляза, че новината за назначението на кардинала е направено на четвъртата годишнината от щурмуването на Капитолия в САЩ на 6 януари 2021 г. от размирници, които се надяваха да отменят загубата на Тръмп на изборите през 2020 г. от президента Джо Байдън. Фаджоли определи огласяването на назначението като "изявление, адресирано към залите на властта във Вашингтон и заседателните зали в Америка", посочва Ройтерс.
Макелрой също така е откровен съюзник на Франциск сред американските католически епископи, които до голяма степен са разделени по отношение на програмата на папата.
Той заема прогресивни позиции по въпроси като по-добронамереното отношение към католиците от ЛГБТК общността и е призовавал за ръкополагане на жени за дякони - църковни служители, които за разлика от свещениците, не могат да отслужват литургия.
Макелрой, който е издигнат в сан кардинал от Франциск през 2022 г., е роден в Сан Франциско. Кардиналът има докторска степен по богословие от римския Папски Григориански университет, както е обичайно за католическите прелати. Той е защитил докторат по политика в Станфордския университет, където дисертацията му е посветена на американската външна политика. 
Седемдесет и седем годишният кардинал Уилтън Грегъри беше първият афроамерикански лидер на Католическата църква във Вашингтон и първият чернокож кардинал в САЩ.Той беше известен със сдържания си подход и отхвърляше призивите на някои консервативни католици да откаже причастие на политици, които подкрепят правото на аборт, като Байдън и бившата председателка на Камарата на представителите Нанси Пелоси.
/ДИ/

Title Лекарите от МБАЛ "Югозападна болница" оттеглиха оставките си;;;10427099/VideoCapture_20241218-163546.jpg?l=1000: 
Лекарите от Многопрофилна болница за активно лечение "Югозападна болница" оттеглиха оставките си. Това каза за БТА доктор Димитър Станоев, завеждащ кардиологично отделение в базата в Сандански. На 11 декември 29 лекари от болницата депозираха заявления за освобождаване от работа, заради отправени към тях обиди, провокирани от случая с починалото бебе в Сандански. 
"Събрахме се всички лекари, заедно с кметовете на общините и решихме на този етап да оттеглим предизвестията за напускане. Имаме подкрепата на цялата общественост, което означава много за нас. Зад нас застанаха кметове, общински съветници, учители и много други представители на институции. Смятаме, че е подло спрямо другите хора, тези които ни уважават, да ги оставим без болница. Не бива до позволяваме да страдат невинни хора, заради политическите игри на други", заяви доктор Станоев. 
По думите му след преговори с кметовете е постигната договореност до приемането на бюджета на страната, общините да поемат финансирането на отделенията, които са губещи. "Получава се така, че добре работещите отделения покриват разходите на други, които не са толкова печеливши. Това води до напрежение в колективите, защото се налага колегите, които са работят добре да покриват заплатите на хората, които не са толкова натоварени. Имаме обещание тези разходи да се покриват от общинските бюджети", поясни лекарят. 
Той е на мнение, че проблемът с недостига на кадри е много голям в цялата страна. Според началника на кардиологично отделение в базата в Сандански, благодарение на обединението на болниците лекарите в МБАЛ "Югозападна болница" са облекчени до известна степен, въпреки че кардиологичното отделение в болницата е едно и се намира в базата в Сандански.
Лекарят отправи призив хората да не се поддават на провокации. "Болницата няма никакво отношение към случая с починалото новородено. Касирането на изборите за общински съветници в Сандански и подготовката за новите накара някои хора да се преструват на много загрижени. Стигна се до ситуация, в която наистина загрижените за здравето на хората, които работим 24 часа, бяхме подложени на обиди и необосновани нападки. Нека хората да не си продават душите. Крайно време е обществото да узрее", смята доктор Станоев, който бе един от първите лекари, които през декември депозира оставката си. 
/ТНП/

Title "Младежи за България" - Добрич организира подписка за изграждане на мемориална плоча на загинали през 1916 година добричлии;;;10498254/20241220_141734.jpg?l=1000: 
Структурата на „Младежи за България“ в Добрич организира подписка за изграждане на мемориална плоча на 57 добричлии, убити по време на Добричката епопея. Това съобщиха младежите за БТА. 
Те казаха и какво ги е подбудило да направят този мемориал. „На 1 септември 1916 година с манифест на цар Фердинанд е обявена война на Румъния. На следващия ден, 2 септември, под звуците на марша "О, Добруджански край" Трета българска армия начело с генерал Стефан Тошев започва своя освободителен поход. Считаната за непревземаема Тутраканска крепост пада само за 34 часа. На 3 септември 1916 година  в град Базарджик (днешен Добрич) румънските  войски безпричинно арестуват 57 добричлии. В същия ден те са разстреляни в чакалните на ЖП гарата. Най-малкият бил 15-годишно момче, такава била съдбата и на още няколко 16- и 17- годишни младежи. Открити са и телата на известни в града и околията земеделци, търговци, колари и занаятчии“, посочват от „Младежи за България“.
Подписката ще бъде внесена в Общински съвет на Добрич с предложение за финансиране и изграждане на паметния знак. 
През декември 2024 година младежите почетоха подвига на капитан Димитър Списаревски с полагане на цветя пред барелефа му и открит урок "Орлите на Добруджа". 
/ЛРМ/

Title По искане на Софийска районна прокуратура е задържан под стража мъж, измамил 76-годишна жена и й нанесъл имотна вреда;;;193518/20220412_141209.jpg?l=1000: 
По искане на Софийска районна прокуратура съдът задържа под стража 39-годишен мъж, измамил 76-годишна жена и й нанесъл имотна вреда.
На 17.12.2024 г. в жилище в гр. София, обвиняемият Н.П. с цел да набави за себе си имотна облага, заблудил възрастна жена, че ще оправи теч в банята й. Тя трябвало да му даде 500 лева за купуването на чешма и казанче за баня. Пенсионерката му дала исканата от него сума, а обвиняемият й казал, че отива да купи нещата и повече не се върнал.
По случая се води досъдебно производство за престъпление по чл. 209, ал. 1 от НК, за което се предвижда наказание „лишаване от свобода“. 
Обвиняемият е осъждан и е извършил престъплението по време на изпитателен срок от предходно условно осъждане за друго престъпление. Той е бил задържан за срок до 72 часа.
На 05.01.2025 г. прокурор при Софийска районна прокуратура е внесъл искане за определяне на мярка „задържане под стража“ спрямо Н.П., а състав на Софийски районен съд се е съгласил с доводите му и е наложил на обвиняемия най-тежката мярка за неотклонение.
Мярката за неотклонение подлежи на обжалване пред Софийски градски съд.
 
 
/СТГ/

Title Красимир Топчийски извади кръста на Богоялвение от водите на река Дунав във Видин;;;10498017/IMG_8656.jpg?l=1000: 
Красимир Топчийски, който е на 38 години и е учител по „Информатика“ в Природоматематическата гимназия „Екзарх Антим I“, извади кръста на Богоявление от водите на река Дунав във Видин. В ритуала се включиха девет участници, като задължително условие е да са православни християни. Тази година участниците скочиха зад паметника на Съпротивата във Видин.
Красимир Топчийски успя пръв да стигне до кръста. Той скочи за пети път на Богоявление и за втори успява да извади кръста. Бог да влезе в сърцата на хората, да ги освети и да прости греховете, каза той.
Отбелязването на Богоявление започна с тържествена света литургия в катедралния храм „Св. вмчк Димитър Солунски“. На службата присъстваха кметът на община Видин д-р Цветан Ценков, заместник-кметовете Борислава Борисова и Десислава Тодорова. Празникът продължи с литийно шествие от катедралния храм, мина през пл. „Бдинци“ и крайдунавския парк. В него се включиха и миряните от черквата „Св. Николай Чудотворец“. На дунавския бряг зад паметника на Съпротивата архимандрит Самуил отслужи Велик водосвет за освещаване на водите и хвърли светия кръст в реката.
Нека смирението, кротостта и прошката да бъдат нещата, които ни правят истински хора и ни приближават към Христос, пожела архимандрит Самуил.
Името Йордан носят 304 мъже в община Видин, като най-възрастният е от с. Слана бара и е роден през 1929 г., а най-младият е от Видин и е роден през 2024 г. Името Йорданка носят 188 дами, като най-възрастната е родена през 1936 г, а най-младата – през 2020 г., показва справка, изготвена от общинската администрация.
Тържеството за големия християнски празник бе организирано от Видинска света митрополия и Община Видин.
/АВП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Петнадесетгодишният Петър Добрев извади кръста от водите на река Златна Панега в Луковит;;;10498303/9466a9faba389a111f0974d6a586579f.jpg?l=1000: 
Петнадесетгодишният Петър Добрев извади кръста от водите на река Златна Панега в Луковит, съобщават от общинската администрация.
Християнският символ тази година бе изработен по поръчка на народния представител инж. Павлин Йотов, който поведе мъжкото хоро, а кметът Иван Грънчаров по традиция осигури печено агне на чеверме за участниците в ритуала.
В храм „Св. вмчк Георги Победоносец“ бяха отслужени света литургия и водосвет, след което над 70 смелчаци влязоха в река Златна Панега.
За автентичността на атмосферата допринесоха гайдарските изпълнения на възпитаници и преподаватели от Национално училище по изкуствата „Панайот Пипков“ – Плевен.
БТА припомня, че тази година с 11 нови мъжки костюма е обогатен фондът с народни носии за Йордановден в Луковит. Първото хоро на Богоявление в града бе през 2014 г.
/ХК/

Title Председателят на КЗП Мария Филипова: Вдигането на цените от мобилните оператори е недопустимо в този тежък момент за хората;;;1220592/no-image.jpg?l=1000: 
Ситуацията с ежегодното и почти едновременно увеличение на цените от страна на мобилните оператори е крайно обезпокоителна. С цел единствено по-голяма печалба, вдигането на цените поставят хората в безиходица и пълна невъзможност да имат достъп до услугите, предоставяни от мобилните оператори. На фона на тежката икономическа ситуация, считам това поведение за абсолютна незаинтересованост относно финансовото и физическото оцеляване на хората. Проблемът е голям и засяга цялото общество, без значение на възрастта и социалното положение. Инструментът на държавата за справянето с тази криза, защото тази ситуация наистина е криза, е в ръцете на Комисия за регулиране на съобщенията (КРС). Ако КРС съвместно с КЗК преценят, че операторите, разгледани съвкупно, оказват значително въздействие върху цените на дребно на пазара на електронни съобщителни услуги, КРС би могла да осъществява контрол върху цените на дребно, докато  е необходимо. Защитавайки изцяло интересите на потребителите, КЗП ще съдейства на двете институции, съобразно  законовите си правомощия. Много бих искала да прикова вниманието на хората, които създават и променят законите в България към този проблем и се надявам на разбиране по спешност от тяхна страна. Възможно е  да се предвиди за срока на договора цената да не се променя едностранно от оператора, освен при наличие на сериозни икономически причини. 
В заключение бих искала да кажа, че докато съм председател на КЗП, ще защитавам докрай интересите на хората и ще давам гласност на всичко, което считам, че ги ощетява, ограбва, подвежда и мами.
/СТГ/

Title Елена Йончева: Намаленият ДДС за хляба е приоритет в повечето европейски държави;;;4708544/Picture+Elena+Yoncheva+%281%29%282%29.png?l=1000: 
Намалени ставки на данъка върху добавената стойност (ДДС) има в почти всички държави членки от ЕС. Приоритет за по-ниско облагане са хранителни продукти, особено хлябът. В Хърватия ДДС за хляб, мляко и млечни продукти е 5%, Германия – 7% - за хляб, мляко, месо и зеленчуци, в Полша основните храни се облагат с 5%, във Франция – с 5,5%, в Румъния - с 9%, например. 
Въпреки че ЕС няма пряко отношение към точния размер на ДДС и диференцираните ставки в отделните държави членки, е видно, че европейската политика предполага специално отношение към сектори, които се преценяват като важни за съответната страна. В България тези области сега са храните и лекарствата за бебетата, хигиенните материали за тях, книгите, както и туризмът, за които ДДС е 9%. В същото време – за хляба, който е предпочитана и често основна храна за повечето българи, данъкът от 1 януари стана 20%, при досегашната нулева ставка. Това коментира Елена Йончева, член на Европейския парламент от листата на ДПС. 
Заради политическата нестабилност в България и липса на воля, Народното събрание дори не обсъди евентуално продължение на мярката с нулевия ДДС за брашното и хляба. Заради това от началото на 2025 г. всички вече усещат по джоба си рязкото увеличение на цените на хляба и хлебните изделия, каза тя. Особено като се има предвид, че България е на първо място по консумация на хляб в ЕС. Някои експерти дори твърдят, че той е генетично заложен при българите и е асоцииран с тях още от Средновековието. 
Недопустимо е българските граждани да стават заложници на политическата нестабилност в България, категорична е Елена Йончева. Въпрос на управленско решение е дали с по-високия ДДС ще се облагат стоки от първа необходимост, за да се пълни бюджетът. 
Тя призова парламента да приеме предложението на ДПС - Ново начало за запазване на мерките, с които се освобождават от ДДС хлябът и брашното. 
 
/СТГ/

Title Курсанти от Виетнам се обучават във Висшето военновъздушно училище в Долна Митрополия;;;10498279/20250106_111835.jpg?l=1000: 
Курсанти от Виетнам се обучават във Висшето военновъздушно училище „Георги Бенковски“ в Долна Митрополия. През тази година те ще изучават български език, след което ще започне летателното им обучение. Това съобщи пред журналисти днес в Плевен началникът на висшето училище бригаден генерал Юлиян Радойски.
Възвърнахме си една стара традиция отпреди 40 години, когато във Висшето народно военновъздушно училище тогава са се обучавали доста виетнамски курсанти. Започваме с петима, надяваме се в следващите години броят да се увеличава, коментира той. 
Обучението на виетнамските курсанти ще е общо пет години. Трудолюбиви и изпълнителни са, доста добър подбор е направен във Виетнам, коментира бригаден генерал Радойски. Той допълни, че младежите, които са тук, имат големи амбиции, неговите очаквания са те да завършат успешно и да имат добра професионална реализация. 
По повод началото на обучението на виетнамските курсанти сред гостите на днешния ритуал по освещаване на бойните знамена на военните формирования от Плевенския гарнизон бяха аташето по отбраната на Социалистическа Република Виетнам в България старши полковник Ха Ман Хунг и помощник-аташето по отбраната старши капитан Чу Ман Хай.
Бригаден ген. Радойски допълни, че има разговори за обучение на пилоти и за инженерно-технически състав от Армения и Нигерия. 
Началникът на ВВВУ "Георги Бенковски" каза още, че през април започва обучението на курсантите на новата авиационна техника, придобита през миналата година. Тя се използва в цяла Европа и в САЩ. Това е икономична платформа, лесна за обслужване и се надяваме курсантите да имат повече летателни часове като се очаква да завършат с по 170-180 летателни часа на хеликоптер и на самолет. Така те ще излязат подготвени от военното училище и няма да имат нужда от допълнително обучение като офицери, подчерта бригаден генерал Радойски.
/ТНП/

Title Стани герой в живота на едно дете: Стартира програмата „По-голям брат/сестра“ на Столична община;;;10498410/2025-01-06-145835_002.jpeg?l=1000: 
Столична община стартира нова програма „По-голям брат/сестра“ – инициатива, насочена към осигуряване на подкрепа, приятелство и вдъхновение за деца в центрове за настаняване от семеен тип. Тя се реализира по инициатива на заместник-кмета по социални дейности Надежда Бачева. В рамките на програмата млади доброволци на възраст между 17 и 25 години ще бъдат свързвани с деца, които се нуждаят от положителен пример и менторство. Участниците ще преминават кратко обучение за работа с деца, след което ще имат възможност да се включат в дейности, насочени към емоционалното и социалното развитие на децата.
Доброволците ще посещават центровете за настаняване от семеен тип и ще участват в различни активности, включително арт ателиета, игри, споделяне на мечти, помощ с уроци, житейски уроци, спортни занимания, мини театър, творчески изяви, филмови прожекции и дискусии. Програмата предвижда и тематични работилници и посещения на културни и образователни обекти през уикендите.
Заявките за участие могат да се изпращат на  имейл social.office@sofia.bg . Екипът на Дирекция „Социално подпомагане и интеграция на хора с увреждания“ ще се свързва с желаещите, които след кратко обучение ще могат да се включат активно в програмата.
„С малко внимание и грижа можем да променим живота на тези деца. Вече се наблюдава значително подобрение в социалните и комуникационните им умения, както и повишено самочувствие и мотивация за учене. Програмата ще даде възможност за нови приятелства и ще остави трайна следа в сърцата на всички участници“, споделя Надежда Бачева, заместник-кмет по социални дейности.
Програмата „По-голям брат/сестра“ е част от стратегията на Столична община за създаване на по-сплотена и подкрепяща среда за децата в социалните услуги. Инициативата допълва усилията за насърчаване на развитието, творческото и емоционалното им развитие, като създава възможности за тяхното приобщаване и личностен растеж.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title С традиционния ритуал по хвърляне на кръста в река Вит тетевенци отбелязаха Богоявление;;;10498235/IMG_5482+%28Copy%29.JPG?l=1000: 
С традиционния ритуал по хвърляне на кръста в река Вит тетевенци отбелязаха Богоявление, съобщиха от общинската администрация. 
Празникът започна със света литургия в църквата „Св. Всех Святих", а сред присъстващите бяха кметът на Тетевен д-р Мадлена Бояджиева и председателят на Общинския съвет Мария Стойчева. 
След това в местността „Синчец“ се състоя ритуалът по хвърляне на богоявленския кръст в река Вит. За да извадят кръста от студените води, в реката влязоха няколко смели мъже, като най-бърз се оказа Калоян Алексиев.
Кметът поздрави победителя и му връчи парична награда.
Миналата година кръстът бе спасен от Веселин Славков, припомниха за БТА от Общината. Славков традиционно участва в надпреварата за светия кръст, като и тази година бе сред смелчаците, казаха още от общинската администрация. 
/АВП/

Title Елиминирането на сирийските кюрдски сили СЗН в Сирия е неизбежно, заяви турският външен министър;;;10403506/3e2c639c01bd40e6a367779883fa4eb6--0--bd863be0436946f7a35fc2c05e0675fd.jpg?l=1000: 
Турският министър на външните работи Хакан Фидан заяви днес, че е въпрос на време Кюрдската работническа партия (ПКК) и свързаните с нея сирийски кюрдски сили Силите за защита на народа (СЗН) да бъдат "елиминирани" в Сирия, съобщиха турски медии.  
"Условията в Сирия се промениха. Смятаме, че е само въпрос на време ПКК/СЗН да бъде ликвидирана", каза Хакан Фидан, като подчерта, че "терористичната групировка в Сирия" трябва да сложи оръжие "възможно най-скоро", посочва "Дейли сабах".
По думите на Фидан Анкара няма да се съгласи на каквато и да било политика, която позволява присъствие на СЗН там. 
Турският министър говори на съвместна пресконференция в Анкара с йорданския си колега Айман ас Сафади, с когото обсъдиха заплахата от "Ислямска държава" в Сирия след свалянето на Башар Асад миналия месец.
Фидан предупреди западните държави да не оказват подкрепа на ПКК/СЗН в Сирия.
"Ако вие (Западът) имате други цели в региона, ако искате да водите друга политика, като използвате "Ислямска държава" за оправдание да насърчите ПКК, тогава няма начин това да стане", каза той.
Йорданският външен министър Сафади също подкрепи забележките на Фидан, като подчерта, че "всичко, което застрашава сигурността на Турция, застрашава и сигурността на региона".
ПКК, която е отговорна за смъртта на повече от 40 000 души в Турция, е обявена за терористична група също от Европейския съюз и САЩ. 
Анкара смята сирийските кюрдски Сили за защита на народа (СЗН), съюзник на Вашингтон в Сирия, за сирийско разклонение на ПКК и следователно също за терористична организация. 
/СУ/

Title Учител извади богоявленския кръст от морето в Балчик;;;10498143/image00008.jpeg?l=1000: 
Учител извади богоявленския кръст от морето в Балчик. Това е Живко Господинов, който е на 25 години и е учител по физическо възпитание в училище "Иван Богоров" във Варна. Той е и състезател на спортен клуб по лека атлетика "Добрич". Той каза пред медиите, че за трети път спасява християнската светиня и скача в морето редовно на Богоявление. 
За кръста в Белия град се хвърлиха 29 души, като сред тях имаше и една жена. От кея на морската гара скочи украинката Ирина Белова. Най-младият участник бе 16-годишнният Вилиян Петров, а най-възрастният - Мирослав Илиев, който е на 56 години. 
Кметът на Балчик Николай Ангелов връчи парична награда в размер на 200 лева на Живко Господинов. Всички участници в ритуала получиха парични премии от Община Балчик. 


/ХК/

Title Кристиян Кирилов извади кръста в Каварна;;;10498392/5.jpeg?l=1000: 
На 6 януари Каварна отбеляза големия християнски празник Богоявление (Йордановден) с тържествена служба и водосвет, отслужени от енорийски свещеник Василий – служещ към на храм „Св. Успение Богородично“.
Традиционният ритуал по хвърлянето на кръста във водите на Черно море се проведе в морската зона на Каварна. Тази година кръстът беше изваден от 17-годишния Кристиян Станиславов Кирилов от Каварна, ученик в XI „Б“ клас в математическа паралелка на СУ „Стефан Караджа“. Той получи благословия за здраве и благополучие през цялата година.
Всички участници в ритуалното спасяване на кръста получиха благопожелания, а Кристиян бе поздравен и от кмета на Община Каварна – Елена Балтаджиева, която му поднесе предметна  награда с пожелание за здраве и късмет.
За разпятието тази година скочиха 18 младежи и две деца от София, Добрич, Русе, Димитровград и Каварна.
Ритуалът по хвърлянето на кръста, който се провежда в Каварна от десетилетия, традиционно привлече многобройна публика.
Поверието гласи, че този, който извади кръста от водите, ще бъде здрав и закрилян през цялата годината.
 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Седем смелчаци скочиха в ледените води на река Дунав край Лом, а кръста извади Ани Крумов;;;10498127/3.JPG?l=1000: 
Богоявленски ритуал за спасяване на кръста се проведе днес във водите на река Дунав край Лом. Седем смелчаци скочиха в ледените води на реката, като пръв до кръста стигна Ани Крумов от крайдунавския град, който в момента е безработен и скача за втора година. 
Кметът на Лом Цветан Петров награди Крумов със 150 лева, а на останалите млади мъже бяха дадени по 50 лева за участието в ритуала и смелостта да скочат в ледените води. Богоявленски водосвет за здраве на жители и гости на Лом отслужи отец Нестор от катедралния храм „Успение Богородично“ в Лом.
Цветан Петров поздрави събралите се на брега на Дунав и каза: „Честито Богоявление, уважаеми ломчани! Нека Бог да благослови всички Вас и Вашите семейства и близки! От сърце Ви желая мирна, честита и плодовита 2025 година. Нека радостта и щастието Ви съпътстват и само хубави неща да Ви се случват. Честити да са всички именици и да носят с гордост името си!“.
/АВП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Развитието на бизнеса в Търговищко бе обсъдено с посланика на Турция у нас Н. Пр. Мехмет Саит Уянък и генералния консул Толга Оркун;;;10498161/472235924_622735953596230_986378490052402783_n.jpg?l=1000: 
Възможностите за развитие на бизнеса в Търговищко са обсъдени при посещение на посланика на Турция у нас Н.Пр. Мехмет Саит Уянък и генералният консул на Турция в Бургас Толга Оркун в града. Домакини на срещата бяха областният управител на Търговище Гюрсел Хасанов и заместникът му Гергана Цонева, съобщиха от пресслужбата на институцията. 
Обсъдена е социално-икономическата обстановка в областта, възможностите за развитие на бизнеса, посочиха от пресслужбата. Областният управител е заявил готовност за бъдещо партньорство и двустранни отношения в посока развитие на региона.
"За нас е чест и удоволствие да Ви посрещнем в Търговище", заяви областният управител при посрещането на високите гости. 
Областният управител Гюрсел Хасанов и заместникът му подариха на гостите картини на търговищкия художник Румен Райнов. Платната пресъздават атмосферата на стария квартал "Варош" и са подарени с пожелания за здраве, благополучие и успехи, допълниха за БТА от пресслужбата на Областната управа. 
На работната среща са присъствали и кметът на Община Търговище Дарин Димитров и председателят на Общинския съвет в града Тахир Тахиров.
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Младеж на седемнадесет години извади кръста от водите на Дунав при Тутракан;;;10498141/%D0%B9%D0%BE%D1%80%D0%B4%D0%B0%D0%BD%D0%BE%D0%B2%D0%B4%D0%B5%D0%BD-%D1%82%D1%83%D1%82%D1%80%D0%B0%D0%BA%D0%B0%D0%BD.jpg?l=1000: 
Четиринадесет смелчаци скочиха, за да извадят Богоявленския кръст от водите на Дунав край Тутракан, съобщиха от общината. 
Те бяха поздравени от кмета на община Тутракан д-р Димитър Стефанов, който им връчи награди. Най-бърз се оказа 17-годишният Дарин Крумов от русенското село Бръшлен, който участва за първи път в ритуала.
По традиция за празника беше отслужена света литургия в църквата "Свети Николай Чудотворец". По-късно вярващите в литийно шествие се отправиха към брега на Дунав.
Богоявленските традиции са подробно описани в издадената миналата година „Етнография на Тутракан“. От изданието научаваме, че вечерта срещу 6 януари нашите предци са приготвяли постна трапеза. В някои селища, предимно на преселници, това е била третата кадена вечер от коледно-новогодишния цикъл. Рано сутринта хората са отивали на църква, а като се съмне, се събирали на кладенеца, където свещеник е освещавал водата. Всеки си е вземал в шишенце за вкъщи. 
По-късно сутринта свещеникът хвърлял кръста в реката, а където няма река - в коритото на селската чешма или в голям котел с вода. Който извадел кръста от водата, бил даряван с риза или пешкир, а някъде му давали и пари.
/ХК/

Title Красимир Топчийски спаси Богоявленския кръст във Видин;;;10498362/IMG_3551.jpeg?l=1000: 
Кръщение Господне, Богоявление или Йордановден бе отбелязан тържествено във Видин. Празникът започна с Божествена света литургия в катедралния храм „Свети великомъченик Димитър Солунски”. Празничното богослужение бе водено от архимандрит Самуил от Видинската света митрополия. На него присъстваха кметът на община Видин д-р Цветан Ценков, неговите заместници Борислава Борисова и Десислава Тодорова и секретарят на общината Емилиян Енчев.
Литийно шествие, предвождано от Градския духов оркестър, се отправи към брега на река Дунав, където по традиция се хвърля Богоявленския кръст. Тази година ритуалът бе извършен на плажа в подножието на Паметника на съпротивата, където се бяха стекли стотици граждани. Безопасността на празника бе подсигурена от екипи на Областната дирекция на МВР, Гранична полиция, Центъра за спешна медицинска помощ и Българския червен кръст. 
Присъстващите бяха благословени от архимандрит Самуил, който отслужи Велик водосвет за освещаване на дунавските води. Девет смелчаци се бяха записали да извадят кръста и се хвърлиха във водите на река Дунав. Богоявленският кръст бе спасен от 38 годишния видинчанин Красимир Топчийски. Той получи парична награда от кмета на община Видин. 
В края на тържеството хората бяха поръсени със светена вода и благословени за здраве и успехи през цялата година. В община Видин Йордановден празнуват 350 мъже и 194 жени, които носят това име и неговите производни. Най-възрастният жител е роден през 1929 година в село Слана бара, а най-младият е от Видин и е само на няколко месеца.  
 
 
 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Жителите на Смолян поставиха венци и цветя на паметника на Христо Ботев пред читалището, носещо името на поета революционер;;;10498252/jan06-Botev2.jpg?l=1000: 
Смолян отбеляза днес 177 г. от рождението на Христо Ботев с тържество пред паметника на поета в центъра на града. „Христо Ботев е легенда във времето, пред неговото величие стоим смълчани. Закърмени сме с песните на героя, горди сме с подвига му, прекланяме се пред силната любов към правдата и свободата, към родната земя“, посочи Иван Иванов, председател на читалище „Христо Ботев“ в Смолян.
Жители на Смолян, ученици, военни, представители на държавни институции поставиха венци и цветя на паметника на поета революционер пред читалището, носещо неговото име. Честването на годишнината се поддържа като традиция от читалище „Христо Ботев“ в областния град. „На този ден свеждаме глави пред една личност, отдала своя млад живот в името на родина и народ. Той не умира, Ботев е съвременник на всички поколения“, заяви в словото си Иван Иванов. Според него всичко в образа на гения на българския народ е единно и цялостно. „Единство на думи и дела, на мечта и подвиг, на любов и смърт е водещо в идеите на Ботев. 177 г. от неговото рождение и България го помни, защото без него тя е немислима“,  допълни Иван Иванов.  
/ЛРМ/

Title Арменецът Онник Таракчиян от София хвана кръста в Перник;;;10498058/20250106_112440%5B1%5D.jpg?l=1000: 
Арменецът Онник Таракчиян от София хвана богоявленския кръст в Перник. Той е на 43 години, по професия е финансист.
Близо 10 мъже се хвърлиха в ледената вода на езерото в Централния градски парк. Преди това се състоя литийно шествие, водено от отец Людмил и придружено от духовия оркестър при Двореца на културата.
Онник Таракчиян каза, че е в Перник заради вярата. „Вярата е нещото, което през годините е помогнало на човечеството да оцелява във войни, в пандемии и епидемии. Вярата е константна, тя не се променя във времето – остава постоянна. В това трябва да възпитаваме децата си“, допълни още той.
Хваналият кръста получи скромна сума, която той увери, че ще дари. Кметът Станислав Владимиров му подари икона на св. Иван Рилски.
Таракчиян допълни, че за първи път идва в миньорския град, а го е избрал, защото през миналата година е бил в Йерусалим, където е скачал в ледени води, през 2025 г. е решил да направи това тук, в Перник.
Отец Людмил уточни, че преди да бъде записан за участие в ритуала, Таракчиян е дал уверението, че е православен християнин. Онник допълни, че цялото му семейство са православно кръстени християни. „Ние сме родени в божията любов и изповядваме християнските ценности“, каза още мъжът.
Той пожела за себе си, семейството му, както и за всички перничани да бъдат здрави, да бъде изобилна годината, да бъдем по-добри, да правим добри дела и да мислим добро.
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Спад на икономическата активност във Великобритания през декември отчита проучване;;;9328592/b618ecedf4214f86898858fae94d4085--0--3edfc984cd794c8d9fddb1204e53c1a9.jpg?l=1000: 
Икономическата активност във Великобритания се е забавила съществено през декември 2024 г. Британските работодатели са освобождавали служители с най-бързи темпове от почти 4 години. Това сочат окончателните оценки на консултантската компания "Стандард енд Пуърс Глоубъл" (S&P Global), представени днес и цитирани от Ройтерс.
Общият индекс, който отразява бизнес нагласите на мениджърите по доставките на британските компаниите Пи Ем Ай (PMI), изготвен от "Стандард енд Пуърс Глоубъл", е намалял до 50,4 пункта през декември спрямо 50,5 пункта през ноември. Това е най-ниското равнище на показателя от октомври 2023 г. Той обаче остава над 50 пункта - границата между свиването и растежа на икономическата активност.
Нагласите на британските компании за състоянието на бизнеса им са все по-песимистични заради бюджета на страната за 2025 г., представен от правителството на Лейбъристка партия на премиера Киър Стармър. В бюджета е заложено най-значителното повишаване на данъците за коропративиня сектор от октомври 1993 г. насам, посочва Ройтерс. 
"Спадът на индекса Пи Ем Ай изглежда по-скоро обусловен от реално влошаване (на икономическия - бел. ред.) растеж, отколкото от обичайната свръхреакция на несигурността", която компаниите изпитват по отношение на състоянието на бизнеса си, посочва Тим Мур, икономически директор в "Стандарт енд Пуърс глоубъл маркет интелиджънс" (S&P Global Market Intelligence). 
/СС/

Title Ники Илчев хвана богоявленския кръст в курортен комплекс „Вили Костенец“;;;10498042/IMG_7237.JPG?l=1000: 
Ники Илчев хвана богоявленския кръст в курортен комплекс „Вили Костенец“, съобщиха от Община Костенец, които са организатори на празника за БТА. По традиция на Богоявление жителите на общината се събират около Костенския водопад край река Чавча, за да отбележат днешния празник. Илчев е от село Костенец. 
От администрацията посочиха, че тази година повече от 40 ентусиасти са се хвърлили за кръста. В ледените води на реката се изви и хоро. 
Кметът на община Костенец Йордан Ангелов пожела на своите съграждани да бъдат здрави, винаги да помнят своите корени и все така да спазват българските традиции. 
 
/АВП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title МВнР: Заместник-министър Елена Шекерлетова подписа съболезнователната книга на Посолството на САЩ;;;9298951/KYO_5533-01_resize_4_compress26.jpg?l=1000: 
Заместник-министърът на външните работи на Република България Елена Шекерлетова подписа днес съболезнователната книга на Посолството на САЩ в София във връзка с кончината на 39-ия президент на САЩ и носител на Нобелова награда за мир Джеймс „Джими“ Ърл Картър младши.
В посланието си заместник-министър Шекерлетова отправи от името на Министерството на външните работи на Република България и от свое име най-искрени съболезнования към правителството на САЩ и американския народ за голямата загуба. „Джими Картър бе изключителен държавник и хуманист, който живя в служба на хората, насърчавайки мира, демокрацията и правата на човека. Той допринесе също за решаването на конфликти в сложни времена. Воден от силната си вяра и ценности, Джими Картър посвети живота си след президентския мандат на безкористна служба на хората в интерес на социалната справедливост, подобряването на здравната грижа и борбата с болестите. Благодарение на учредената от него фондация „Подслон за човечеството“ Джими Картър помогна на милиони хора по света, включително в България, да построят своя дом. Той беше пример за състрадание, доброта и упорит труд. Джими Картър ще остане вдъхновение за всички нас. В този тъжен момент нашите мисли са със семейството и близките му. Поклон пред светлата му памет!“, се казва още в съболезнователното послание.
/СТГ/

Title Апелативен съд Варна: 19 години затвор за подсъдим за убийство в Добрич;;;252773/1+DSC04982.jpg?l=1000: 
Варненският апелативен съд потвърди присъда, с която подсъдим за убийство е бил наказан с 19 години лишаване от свобода. Със съдебния си акт  Добричкият окръжен съд е признал вината на Ивелин Д. за това, че на 
22.10.2021г. в Добрич умишлено е умъртвил Ариф С. Убийството е било извършено по особено мъчителен за жертвата начин и с особена жестокост. Отхвърлени са предявените от наследниците на починалия граждански искове за претендирани неимуществени вреди. Присъдата бе обжалвана от подсъдимия. 
През 2021 г. Ивелин Д. подслонил в дома си живеещите като бездомници свои вуйчо Ариф С. и братовчед. На 21.10. тримата употребили наркотични вещества и алкохол. Между Ивелин и вуйчо му възникнали пререкания. Племенникът удрял шамари и нанесъл удари с пръчка и брадва на 62-годишния си сродник. Скочил върху торса му. Пострадалият останал безжизнен на пода. 
Двамата племенници излезли. Съдебно медицинска експертиза установила, че смъртта се дължи на тежка съчетана травма. В кръвта на подсъдимия били открити алкохол, метаамфетамини и канабиноиди. 
И пред настоящата инстанция защитата отстояваше тезата, че убийството е извършено от другия племенник, не от подсъдимия. Представителят на Апелативната прокуратура пледира за потвърждаване на присъдата. И първата, и въззивната инстанция положиха значителни усилия за установяване на местонахождението на очевидеца на престъплението, но той не бе открит нито на територията на България, нито на Германия, където води скитнически живот. В рамките на съдебното следствие бе назначена съдебно-медицинска експертиза на подсъдимия, разпитани бяха свидетели. Анализът на доказателствената съвкупност потвърди извода, че не друг, а Ивелин Д. е извършил престъплението. 
Налице са и двата признака „с особена жестокост“ и „по особено мъчителен за жертвата начин“. Апелативният съд прие, че жалбоподателят е нанесъл с ожесточение повече от 10 удара с крайниците си и с различни предмети. Пострадалият е изпитвал болки и е осъзнавал неизбежния си край. Въззивната инстанция намира, че първостепенният съд е отмерил справедливо
наказание. Отчетени като смекчаващи отговорността обстоятелства са били чистото съдебно минало на подсъдимия, частичното самопризнание и сравнително младата му възраст. 
Втората инстанция прецени, че деянието се отличава с висока степен на обществена опасност, а начина на извършването му характеризира личността на извършителя като жесток и безскрупулен. Убийството е извършено пред очите на още едно лице и при пълна липса на разкаяние за стореното. Затова съдебният състав не намери обстоятелства, които да обосноват допълнително смекчаване на наказателната репресия. 
Решението на Апелативен съд – Варна подлежи на обжалване пред ВКС. 
 
 
/СТГ/

Title Германските държавни служители искат гъвкаво работно време и увеличение на заплатите с 8 на сто;;;10417101/148f29d2c7fe487eb95db9cb933290b0--0--a8d5d67cc2e54cd1a3f9ad6cb71c78cc.jpg?l=1000: 
Синдикатът на германските държавни служители (DBB) призова днес вътрешния министър Нанси Фазер да представи сериозни предложения на държавните служители при преговорите за колективен трудов договор, предаде ДПА.
"Всяко повишаване на доходите е възможност да направим държавния сектор по-привлекателен", каза заместник-председателят на синдиката Фолкер Гейер на годишната конференция на профсъюза в Кьолн.
Преговорите за колективния трудов договор за федерални и общински служители ще започнат на 24 януари и ще засегнат местния транспорт, събирането на отпадъци и други сектори.
Според данните на синдиката над 2,6 милиона служители са пряко или непряко засегнати от колективното трудово споразумение, преговорите за което ще се проведат в източногерманския град Потсдам, близо до Берлин.
Според предварителните планове ще има три кръга преговори, като в някои общини има предупреждение за стачни действия.
Браншовият синдикат заедно с "Ферди" (Verdi) иска увеличение на заплатите с 8 на сто и поне 350 евро повече месечно за срок от 12 месеца. 
За разлика от предишните кръгове преговори синдикатите ще поставят и въпроса за гъвкавостта на работните часове, заяви Гейер.
/СС/

Title Китай разкритикува наложените от Вашингтон санкции срещу китайска компания от сферата на киберсигурността;;;10363257/3bf9d736d3f44c1fa38311d9b0e87cde--0--ad4821a7720a4a4491d176a0d31f62b7.jpg?l=1000: 
Китай изрази недоволство от решението на министерството на финансите на САЩ да наложи санкции на базирана в Пекин компания от областта на киберсигурността за предполагаемата ѝ роля в множество хакерски атаки срещу критична инфраструктура на САЩ, предаде Асошиейтед прес.
Китайската агенция за киберсигурност, на свой ред, се оплака по-рано днес от множество атаки срещу китайски мрежи.
Запитан за санкциите срещу базираната в Пекин "Интегрити Текнолъджи Груп" (Integrity Technology Group), говорителят на китайското министерство на външните работи Го Цзякун заяви, че страната се е справила с кибератаките и че Вашингтон използва случая да "очерни и оклевети Китай".
"От известно време американската страна раздухва т. нар. китайски кибератаки и дори инициира незаконни едностранни санкции срещу Китай", каза Го. "Китай категорично се противопоставя на това и ще предприеме необходимите мерки, за да защити законните си права и интереси", добави говорителят.
"Компанията категорично се противопоставя на необоснованите обвинения на Министерството на финансите на САЩ и на незаконните едностранни санкции срещу нея", се казва в изявлението на компанията, направено днес пред Шанхайската фондова борса.
Китайският национален информационен център за киберсигурност съобщи, че е открил атаки от различни злонамерени уебсайтове и чуждестранни IP адреси, включително такива, локализирани в щатите Калифорния и Флорида. Той съобщава и за атаки от Нидерландия, Сингапур, Мексико, Турция и Виетнам, при които са използвани програми за достъп до данни, кражба на интелектуална собственост и нарушаване на неприкосновеността на личния живот.
"Те представляват сериозна заплаха за вътрешните мрежови звена и потребителите на интернет в Китай, а по отношения на някои видове дейност има подозрения за извършени криминални престъпления", се казва в съобщение на центъра в платформата "УиЧат" (WeChat) - популярна китайска социална мрежа.
В петък Службата за контрол на чуждестранните активи към Министерството на финансите на САЩ наложи на "Интегрити Текнолъджи" санкции, които блокират достъпа до американска собственост и банкови сметки и не позволяват на лицата и компаниите, срещу които са насочени санкциите, да правят бизнес с американци. Министерството се позова на предполагаеми многобройни хакерски атаки срещу американци, включително инциденти, приписвани на хакерската група "Флакс тайфун" (Flax Typhoon), за която се твърди, че е спонсорирана от китайската държава с цел да насочва атаките си срещу критичната инфраструктура на САЩ, отбелязва АП.
 
 
 
/ДИ/

Title ЦСКА 1948 започна подготовка;;;10417947/1000086783.jpg?l=1000: 
Футболистите на ЦСКА 1948 стартира подготовка. Групата водена от Иван Иванов демонстрира добро настроение. 
„Играчите на Иван Иванов се завръщат отпочинали и готови за нови предизвикателства! Първата тренировка за годината започва с енергия, усмивки и смели амбиции за 2025 година“, написаха от ЦСКА 1948.
ЦСКА 1948 ще запише престижна контрола на 16 януари срещу Динамо Киев. Това ще е последната проверка на украинците преди подновяването на мачовете с Лига Европа, като на 21 януари украинският тим гостува на Галатасарай, а на 30 януари Динамо ще бъде домакин на латвийския РФС.
Другите проверки са срещу Петролул Плоещ, Румъния на 11 януари, Ягелония, Полша на 19 януари, Данфрече Хирошима, Япония на 22 януари и три дни по-късно съперник ще е Ружомберок от Словакия.
/БД/

Title Стефан Иванов от Варна извади богоявленския кръст от водите на язовир „Пчелина 2“ край Разград;;;10497890/20250106_120312.jpg?l=1000: 
Стефан Иванов от Варна бе най-бърз в надпреварата за спасяването на богоявленския кръст във водите на язовир „Пчелина 2“ край Разград. На големия християнски празник 27-годишният млад мъж стигна пръв от 15-те смелчаци до реликвата. Иванов се занимава с бизнес, а в Разград има семейни приятели. „За първи път участвам в ритуала за вадене на кръста“, каза на излизане от язовира победителят. Той пожела на себе си и на всички хора здраве, късмет и обич.
Стефан Иванов освен благословията за здраве, получи и самия кръст, изработен специално за ритуала от майстор дърводелец от село Ушинци на име Йордан, както и икона. За всички смелчаци, скочили във водите на язовира, имаше грамоти.
Стотици разградчани присъстваха на събитието, организирано от тримата млади предприемачи Джипо Джипов, който в момента е народен представител, Христофор Илиев и Андрей Андреев. Те успяха да възобновят след повече от 20-годишно прекъсване традицията за хвърлянето на богоявленския кръст в Разград. Празникът започна с тържествен водосвет, отслужен от архиерейския наместник отец Георги. 
Сред участниците в ритуала беше и Никола Комаровски, който три поредни години вади богоявленския кръст от водите на язовир „Пчелина 2“ край Разград. „Спасяването на кръста през последните три години ми донесе много късмет и щастие“, каза за БТА 19-годишният състезател по карате в Спортния клуб по карате „Будо“. Той честити празника и пожела на себе си и на всички хора здраве и успехи.
За да подкрепят смелчаците, които се бориха за светия кръст, на ритуала присъстваха кметът на община Разград Добрин Добрев, председателят на Общинския съвет Галина Георгиева и зам.-кметът Зорница Евгениева. 
 
/АВП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title След близо 50-годишно прекъсване на традицията Стефан Иванов спаси богоявленския кръст в Омуртагско;;;10498045/472666491_122150132600401208_7490264329600314930_n.jpg?l=1000: 
След близо 50-годишно прекъсване на традицията Стефан Иванов спаси богоявленския кръст в Омуртагско. Двадесет и шест годишният мъж бе най-бърз сред петимата мъже, скочили във водите на реката край село Камбурово, за да участват в ритуала. 
Десетки жители и гости на община Омуртаг се събраха на моста в село, за да станат част от възродената традиция, информират организаторите от общинското ръководство. 
Ритуалът бе изпълнен от свещено иконом Антоний Андонов от храм „Св. Димитър“ в Омуртаг. Стефан получи парична сума от 500 лв., осигурени от администрацията, от секретаря на общината Емрах Шюкриев. Пред насъбралите се миряни Шюкриев пожела традицията да не бъде прекъсвана през следващите години, защото това е голям християнски празник. 
Стефан Иванов е родом от Омуртаг. Наскоро му се е родило дете. Младият мъж в момента е безработен и се надява след улавянето на кръста късметът да е с него и семейството му през цялата година. Иванов сподели, че от малък се увлича по българските традиции и фолклор, играл е народни танци. Лично негова е и носията, с която бе облечен в празничния ден. 
На ритуала по спасяването на Богоявленския кръст присъстваха заместник-кметовете на общината Хаккъ Хаккъев и Радостина Дончева, както и от председателят на Общинския съвет Бахтишен Ахмедова.
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Стара Загора се преклони пред делото на великия Христо Ботев;;;10498318/IMG_20250106_111314694_HDR.jpg?l=1000: 
Зам.-кметът Милена Желева: Ботев имаше една голяма мечта, една голяма молитва, а именно – да види България свободна, просперираща, европейска държава
Община Стара Загора и Старозагорският военен гарнизон организираха днес тържествен общоградски ритуал по случай 177 г. от рождението на великия поет и революционер Христо Ботев. 
Водещ на събитието в парк „Митрополит Методий Кусев“ бе актьорът Ивелин Керанов. В ритуала взеха участие Военният духов оркестър, знаменна група и почетна рота от Втора Тунджанска механизирана бригада. 
Пред бюст-паметниците на Христо Ботев и Хаджи Димитър се събраха старозагорци и гости на града, за да се преклонят пред делото и живота на революционера. 
Зам.-кметът Милена Желева се обърна към присъстващите: „Днес се навършват 177 г. от рождението на големия син на майка България – Христо Ботев. Той имаше една голяма мечта, една голяма молитва, а именно – да види България свободна, просперираща, европейска държава. На 6-ти януари е време за слова, за развяване на знамена, за почит, за признателност и гордост“. 
Тя с гордост разказа как още като юноша Ботев се отправил към Одеса, оттам после в Браила, където срещнал свои съмишленици. С тях заедно следват своята мечта - да работят за освобождението на България с ясното съзнание, че отиват на смърт.
„Поклон пред паметта на Христо Ботев, поклон пред всички онези, за които той пророчески казва: „Тоз, който падне в бой за свобода, той не умира“, приветства зам.-кметът.
Венци и цветя бяха положени пред бюст-паметника от председателя на Общински съвет Ивета Лазарова, зам.-председателите на ОбС Антон Тонев и проф. Иван Върляков, областния управител Методи Марков, Старозагорска Света митрополия, Старозагорския военен гарнизон и общински съветници.
В знак на почит и признателност венци и цветя от Община Стара Загора поднесоха зам.-кметът Милена Желева и Николай Диков, секретар на Община Стара Загора. 
Присъстващи на събитието бяха представители на отдел „Култура“ към Община Стара Загора, общински съветници, бригаден генерал на Втора Тунджанска механизирана бригада Мирослав Костадинов, представители на местни и държавни институции, на политически и граждански организации, граждани.
 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Живеем във времена, когато имаме нужда от добри примери, заяви на Богоявление в Бургас Сливенският митрополит;;;10497049/1000028417.jpg?l=1000: 
Живеем във времена, когато имаме нужда от добри примери за смелост, всеотдайност, непоколебимост, твърдост и любов към Бог, отечество и родина. Това заяви Сливенският митрополит Арсений в Бургас на Богоявление по време на освещаването на бойните знамена и молебена за здраве на българското войнство пред храм "Св. св. Кирил и Методий" в морския град.

След ритуала пред събралото се множество Негово Високопреосвещенство коментира, че много и най-различни течения са заляли отечеството ни и се опитват да внушат на подрастващата младеж, че да си храбър, да си безстрашен и мъжествен не са качества. "Гледаш го и не знаеш какво е - мъж или жена, защото така било модерно. Аз съм българин, нямам нищо против всеки да се определи какъвто иска да бъде, но нека да бъдем добрият пример", заяви той. 

Сливенският митрополит допълни, че именно примери като христолюбивите воини са нужни на България, за да има от кого да се вдъхновява подрастващата младеж, "а не от модата и съвременния стил на поведение, които ни натрапват само едно - разделение, страх, безпокойство, стигайки до две или три шепи антидепресанти, давайки на децата си райски газ и водейки ги по казината", каза Арсений. Той коментира, че това са все лоши примери, които съвременният стил на поведение и псевдокултура натрапват на децата и на обществото. Негово Високопреосвещенство призова представителите на българската държавност, на местната общинска власт, както и на военните и на духовенството да бъдат пример, че обичат България, пазят традициите и са непоколебими пред изпитанията, защото вярват в Бога. "С Бога в сърцето страхът изчезва. Когато поставим Бога в центъра на нашето сърце и живот, тогава ставаме способни да преодоляваме и трудностите, и предизвикателства, и изпитанията, и несгодите в живота ни", заяви още духовникът. 

По-рано в своята проповед след празничната литургия по повод Богоявление в църквата "Св. св. Кирил и Методий" Сливенският митрополит Арсений обясни, че богоявленската вода се употребява през цялата година, но тя не заменя Светото причастие - твърдение, което по думите му се разпространява в последно време от православни християни бездуховници. "Богоявленската вода не е причастие и не може да бъде причастие. Причастието е само едно. Нека не изравняваме и да не привнасяме някакво човешко или суетно мъдруване във връзка с различните практики на църквата", призова още Негово Високопреосвещенство. Той призова присъстващите да почерпят от богоявленската вода, да я отнесат до домовете си и да споделят с близки, приятели и сродници, за да вкусят от светлината, която е пътят за изцеление и която да послужи за укрепване на вярата.

"Поздравявам ви с великия празник Богоявление. Желая на всички вас благодатта на светия освещаващ дух Господен да пребъде над всички вас, за да бъде вярата ви крепка, надеждата ви непоколебима, а любовта ви всеотдайна, каквато подобава на православни християни. Честит щастлив и благословен празник!", пожела още Сливенският митрополит Арсений. 
 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Москва съобщи, че руската армия е осуетила опит за пробив на украинските сили в Курска област;;;10462300/280c105eedb94227b55bb8fc37a4e627--1--3f2c781ea3ca4041b1815a2e1c4e2589.jpg?l=1000: 
Руската армия осуети опит за пробив на украинските части в Курска област, Западна Русия, заяви министерството на отбраната в Москва, цитирано Ройтерс. 
Основните украински сили бяха съсредоточени в района на село Бердин, като при сраженията те понесоха загуби в жива сила и танкове, пише още в изявлението на руското военно ведомство.
Агенция Ройтерс отбелязва, че не може да потвърди чрез независим източник огласената от Москва информация за ситуацията на бойното поле. Украйна за момента не е предоставила подробности за операциите си в Курска област. 
/ДИ/

Title Председателят на парламента Наталия Киселова и депутати присъстваха на богоявленския водосвет на бойните знамена и поднесоха цветя пред паметника на Христо Ботев по повод годишнината от рождението му;;;undefined: 
Председателят на Народното събрание Наталия Киселова и народни представители присъстваха на традиционния богоявленски водосвет на бойните знамена, флаговете и знамената-светини на Българската армия. Той беше отслужен от Негово Светейшество Българския патриарх и Софийски митрополит Даниил.
Президентът Румен Радев прие почетния строй на представителните части на Българската армия. Пред Паметника на Незнайния воин бяха положени венци и цветя. На ритуала присъстваха служебният премиер Димитър Главчев, вицепрезидентът Илияна Йотова, кметът на София Васил Терзиев, министри от служебния кабинет, началникът на отбраната адмирал Емил Ефтимов, военни и граждани.
Тази година в ритуала бяха включени знамената-светини на Тринадесети пехотен Рилски полк, Петнадесети пехотен Ломски полк, Двадесет и трети пехотен Шипченски полк, Тридесети пехотен Шейновски полк, Шести пехотен Търновски полк, Двадесет и четвърти пехотен Черноморски полк, Двадесет и пети пехотен Драгомански полк и щандартът на Първи конен полк, както и бойните знамена на Националната гвардейска част, Военната академия „Г. С. Раковски“, военните формирования 44 510 – София, 22 320 – Божурище, 28 860 – Горна Малина, 24 900 – Враждебна и на представителните знамена на видовете въоръжени сили.
Председателят на Народното събрание Наталия Киселова поднесе цветя пред бюст-паметника на Христо Ботев в Борисовата градина по повод 177-ата годишнина от рождението на големия български поет, публицист и революционер. В навечерието на годишнината председателят на парламента участва в отбелязването на паметната дата и в родния град на Христо Ботев Калофер.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Военнослужещи унищожиха две некорозирали учебни ръчни гранати, намерени по време на почистване на стара къща в Перник;;;10498249/granati.jpeg?l=1000: 
Военнослужещи от 78-ми батальон за осигуряване от състава на Сухопътните войски унищожиха днес на учебен център „Сливница“ две некорозирали учебни ръчни гранати Ф-1 със запалки. Ръчните гранати са намерени на 5 януари по време на почистване на стара къща в квартал „Мошино“ в Перник и са транспортирани при спазване на всички мерки за безопасност до района на учебния център. Това съобщи пресцентърът на Министерството на отбраната.
Ръководител на специализирания екип е старши лейтенант Владислав Ставрев. Военнослужещите действаха по заповед на командира на Сухопътните войски.
В края на 2024 г. Министерството на отбраната съобщи, че през изминалата година специализирани екипи от Въоръжените сили са изпълнили успешно над 50 задачи по унищожаване на невзривени боеприпаси, открити в различни населени места.
/ЛРМ/

Title Абитуриент от Средно училище "Христо Ботев" извади богоявленския кръст от водите на река Тунджа в Павел баня;;;10497984/download.jpeg?l=1000: 
Абитуриент от Средно училище "Христо Ботев" извади богоявленския кръст от водите на река Тунджа в Павел баня. Това съобщи кметът на общината Иса Бесоолу на официалната си фейсбук страница. Момчето се казва Стивън Адемов Фелинта и е на 18 години, а в богоявленския ритуал участва за трети път.
За себе си Стивън Адемов споделя, че обича да кара мотор и го прави често с приятели, но почита и традициите. Пожелава на себе си, семейството и съгражданите си здраве и късмет. Той беше поздравен лично от Иса Бесоолу, който му връчи и парична награда. 
Днес празникът в Павел баня започна рано сутринта с отслужване на света литургия в храм „Рождество Богородично” и водосвет. 
Имениците в общината на Богоявление са 185, от които 75 души носят името Йордан, Йордана, Йорданка, а Даньо се казват 43 господа. Имената Божидар и Божидара носят 25 души, а останалите 42 души носят производни на тези имена. 
В град Павел баня кръстени Йордан, Йорданка или Йордана са 24-ма, от които 10 са мъже и 14 – жени. 
/ХК/

Title Най-малко осем полицаи, както и шофьор на автомобил, са загинали при нападение на маоистки бунтовници в Централна Индия;;;5212969/f9fd1fe082ac4d2bb5d4ad67fe409720--0--dfdbbc934810424786ba44a5d6560f81.jpg?l=1000: 
Най-малко осем полицаи и един шофьор са загинали при взрив на бомба, поставена от маоистки бунтовници в централния индийски щат Чатисгарх, предаде Ройтерс, позовавайки се на полицията.
Полицейският автомобил, в който са пътували служителите, е бил бил засегнат от експлозия в област Биджапур, се казва в изявление на полицията.
Това е най-новото от поредицата спорадични нападения срещу силите за сигурност в индийския щат. Те са вследствие от зачестилите случаи на размяна на огън между силите на реда и въоръжените маоистки групи, при които през последните месеци бяха убити няколко бунтовници.
Чатисгарх и съседните му щати в Централна и Източна Индия са засегнати от продължаващото десетилетия въстание на маоистките бунтовници, въпреки че районите, в които те действат, са намалели значително през последните години.
Бунтовниците са последователи на течение в комунизма, пропагандирано от покойния китайски лидер Мао Цзедун по време на неговото управление, и водят партизанска офанзива срещу властите, което води до периодични сблъсъци и жертви и от две страни.
Маоистите твърдят, че се борят да предоставят на бедните индийски фермери по-голям контрол върху земята им и по-големи права върху полезните изкопаеми, които в момента се експлоатират от големи миннодобивни компании.
 
 
 
/ЛМ/

Title В Плевен бяха отбелязани 177 години от рождението на Христо Ботев;;;10497869/1.jpg?l=1000: 
В Плевен бяха отбелязани 177 години от рождението на поета и революционер Христо Ботев. 
Плевенчани на различна възраст се събраха пред паметника на Ботев, издигнат на едноименния булверад, за да сведат глава пред неговото дело и отдадат своята почит. Поднесени бяха венци и цветя.
Своята почит към поета и революционер изразиха областният управител Николай Абрашев, председателят на Общинския съвет доц, д-р Иван Малкодански, общински съветници, кметът на община Плевен д-р Валентин Христов. Сред дошлите бяха и деца от клуб „Млади възрожденци“ на Начално училище (НУ) „Христо Ботев“ и техни връстници от НУ „Патриарх Евтимий“.
Паметникът на Христо Ботев в Плевен е дело на скулптора Виолета Димчева. Той е издигнат през 1974 г. През 2022 г. паметникът бе реставриран след като експертиза показа, че той не е в добро състояние. 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title РУ-Търговище издирва 85-годишния Петър Кънчев Драганов от гр. Търговище;;;10498289/%D0%9F%D0%B5%D1%82%D1%8A%D1%80+%D0%94%D1%80%D0%B0%D0%B3%D0%B0%D0%BD%D0%BE%D0%B2.jpg?l=1000: 
От РУ-Търговище издирват 85-годишния Петър Кънчев Драганов от  гр. Търговище по подадена от близките му молба. За последно същият е бил забелязан около 16 ч на 1 януари 2025 г. във вилна зона „Драката“ край гр. Търговище(мъжът е живеел в тази зона), като се е движел пеш в посока пътя София-Варна. Бил е облечен в син гащеризон и дебело светлокафяво горнище(яке). Бил е с шапка на главата, носел е пръчка, която е използвал, за да се подпира.
Умоляват се гражданите, които разполагат с някаква информация за издирвания мъж, да сигнализират своевременно на тел. 112 или в най-близкото поделение на МВР. 
 
 
 
 
 
 
 
 
 
 
/СТГ/

Title Да играеш във Висшата лига с фланелката на Нюкасъл е нещо наистина специално, заяви нападателят Александър Исак;;;10363180/b9707bf47ae94e5e85a27dc1c54fd587--0--90cca25adc3c4c60900915bce64aab3d.jpg?l=1000: 
Да играеш в английското първенство по футбол пред фенове като тези на Нюкасъл е нещо наистина много специално, заяви нападателят Александър Исак в интервю за Prime Video Sweden. Той добави, че това винаги е било най-голямата му мечта. 
Исак и неговите съотборници от Нюкасъл ще се изправят утре срещу Арсенал в полуфинален мач от Карабао Къп. Шведският нападател влиза в двубоя в голова серия, продължаваща в седем преди мача в първенството. 
"Винаги съм мечтаел да играя на такова ниво. Даже бих казал, че това беше най-голямата ми мечта. Да играеш във Висшата лига с фланелката на клуб като Нюкасъл, който разполага с толкова впечатляващи фенове, е нещо наистина много специално", заяви той в интервю за Prime Video Sweden. 
Мениджърът Еди Хау поздрави Исак за впечатляващата му голова серия, но подчерта, че тя е колкото негова заслуга, толкова и на съотборниците му. 
"Алекс има голов инстинкт и е нормално да влезе в серията, в която е в момента. Отборът създава положения за него и той ги вкарва, така че приносът е общ. Алекс си върши работата и бележи, но не бива да забравяме и останалите", каза Хау, цитиран от Ройтерс. 
/KM/

Title България бе представена от Асоциация „Знание” на коледен базар в испанския град Чиривея;;;10498284/471542729_630627296067365_3234938067366685354_n.jpg?l=1000: 
България бе представена на коледен базар в испанския град Чиривея от Българската асоциация „Знание”, съобщават в своята страница във Фейсбук от Асоциацията.
„Чрез уникална фолклорна изложба бе пресъздаден красивият и самобитен образ на българина. Бяха изложени автентични народни носии от различни региони на България, ръчно бродирани покривки, плетени изделия, карета на една кука и други старинни предмети от българския бит”, е посочено в публикацията.
От Асоциацията добавят, че интернационалната публика е имала възможност „да се наслади” на български фолклорни танци в изпълнение на децата от Българското неделно училище „Знам и мога” със съдействието на Клуб за народни танци „Мъниста”.
„Посредством разнообразни дейности, организирани на българския щанд, малките и големи посетители успяха да се запознаят с тайните, които носят българските шевици”, допълват от Асоциация „Знание”.
Българска асоциация „Знание” е създадена на 8 юни 2020  година и работи за съхраняването на българската идентичност, култура и традиции; участва в социалния и културен живот на местната общност, обогатен от многобройните си взаимодействия с различни култури; чества българските празници и обичаи; развива образователен проект по роден език за децата с български корени, е посочено в сайта на Асоциацията.
Към „Знание” действа училище „Знам и мога” в град Чиривея.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Врачанският митрополит Григорий освети бойните знамена на Военно формирование 54 990;;;10498234/123.jpg?l=1000: 
Край Враца днес бяха осветени бойните знамена на Военно формирование 54 990. Ритуалът бе извършен край прохода Вратцата от Врачанския митрополит Григорий и на него присъстваха командирът на Десети механизиран батальон подп. Симеон Гаджев, кметът на Враца Калин Каменов, областният управител Николай Николов, народните представители Мартин Харизанов и Андрей Вълчев, представители на военни окръжия и др.
След поръсването на знамената и строя със светена вода войниците преминаха пред трибуната в тържествен марш.
Припомняме, че миналия месец батальонът отбеляза 10 години от възстановяването на работата му към Трето бригадно командване на Сухопътните войски. Като най-близка задача,която му предстои, е участието в тактическо учение с бойна стрелба, което ще се проведе на един от големите полигони в страната, близо до Хасково, в средата на следващия месец, каза за БТА подполк. Гаджев.
След освещаване на бойните знамена тържеството продължи със спасяване на богоявленския кръст от водите на р. Лева.
/ЛРМ/

Title В коледни работилници твориха възпитаници на училище „Проф. Иван Шишманов“ във Виена;;;10498255/470223351_9368000689931334_7261986879004981063_n.jpg?l=1000: 
Коледни работилници събраха малки и големи да творят и майсторят чудеса в Българското училище „Проф. Иван Шишманов“ във Виена, Австрия. Това съобщи просветното средище във Фейсбук страницата си. 
„Родителите се бяха погрижили да има вкусни изненади за всички. Празнувахме с много усмивки и празнично настроение!“, заявиха от учебното заведение. 
Директорът Сълзица Громан благодари на „всички деца, всеотдайни родители, колеги и гости!“. 
Българското училище „Проф. Иван Шишманов“ във Виена предлага обучение по български език и литература, българска история и география, съобразено с действащите в България учебни програми и планове. 
Учебната програма обхваща деца от първи до 12. клас. В предучилищните групи „Любопитко“ се обучават 4 и 5-6-годишни деца. Свидетелствата, издавани от училището, са легитимни пред българското Министерство на образованието и науката и освобождават учениците от приравнителни изпити в България.
/ИКВ/

Title Инж. Христо Герджиков спаси кръста на богоявленски водосвет в Смолян;;;10497964/jan06-hram111.jpg?l=1000: 
Инж. Христо Герджиков (36 г.) извади кръста от водите на р. Черна на богоявленския водосвет в Смолян. Здраве за всички, успешна нова година, да има мир и разбирателство за всички българи, пожела инж. Герджиков на смолянчани. Смолянският епископ Висарион оглави празнична литургия и водосвет за Богоявление в катедралния храм „Св. Висарион Смоленски“ в съслужение със свещеници от Смолян.
Този празник Светата църква счита за по-славен от самото Рождество Христово, защото Рождеството е началото на явяването на Иисус Христос в света, а кръщението е началото на встъпването му във всенародно служение за спасението на света, каза в празничната проповед епископ Висарион. Той пожела на миряните "от сърце и душа да благодарим на Бога за неговата безкрайна любов към нас, грешните". Празнувайки неговото явяване в света, да се стараем да живеем като истински чеда Божии, посочи епископът.  
На церемония пред храм „Св. Висарион Смоленски“ бяха осветени бойните знамена на 101-и алпийски полк. „Свято Богоявление  събира всички нас – духовенство, държавници и войнство, за да бъде извършена стародавна традиция. На 6 януари Българската православна църква благославя представителите на родната ни армия и бойните знамена“, заяви  кметът на Смолян Николай Мелемов. Според него вековната традиция е жива и днес, „защото тези знамена са честта и славата на България, нейната памет и гордост“.
В тези дни Българската армия отново е призвана да бъде онзи надежден гарант на сигурността на нашия народ и за целостта на скъпото ни Отечество, каза в словото си заместник областният управител Адриан Петров. Той допълни, че на днешния празник се освещават знамената на „армия  победителка, прославила името на страната ни с несломимия си дух и с чутовните си победи, извоювани под знака на Христовия кръст“.  
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Коментари на австрийски политолози за вътрешнополитическите събития;;;303508/Avstria-flag.jpg?l=1000: 
Австрийските политически наблюдатели коментират развитието на вътрешнополитическите събития в специални телевизионни предавания, обзор на казаното дотук предлага сайта на радиото и телевизията ОРФ.
През последните месеци Австрийската народна партия (АНП) зае ясна позиция срещу Австрийската партия на свободата (АПС), като винаги изключваше коалиция. По време на предизборната кампания винаги се повтаряше, че „не може да бъде създадена държава“ с лидера на АПС Херберт Кикъл, който е „екстремист, застрашаващ демокрацията“. Отношение, което вече е история с рухването на идеята за пакт между АНП, Австрийската социалдемократическа партия (АСДП) и НЕОС, както заяви новият действащ партиен лидер Кристиан Щокер след избирането му в неделя. Политологът Петер Филцмайер говори пред ОРФ за „завой на 180 градуса“ от страна на АНП.
В същото време той обяснява причината: „АНП избра много по-благоприятния от двата лоши варианта“ - алтернативата щеше да бъде нови избори, на които едва ли щяха да се справят по-добре, отколкото на последните. Стъпката, че сега „иска да бъде младши партньор на АПС“, „със сигурност е била предприета с много скърцане със зъби“, но партията вероятно е била готова да плати „почти всяка цена“ за да участва в правителството.
Какво се случи? Веднага след като беше единодушно избран от Изпълнителния комитет на АНП, новият действащ партиен лидер Кристиан Щокер се появи пред камерите в неделя следобед. За да представим ситуацията в контекст: Щокер беше генерален секретар на АНП и наследи Карл Нехамер, който предишния ден обяви оставката си като канцлер и лидер на АНП, тъй като икономическото крило на АНП беше надделяло с афинитета си към коалиция със синята партия.
Нехамер и Щокер винаги са говорили в един глас, особено когато ставаше дума за противопоставянето им на АПС. Но на пресконференцията вчера Щокер заяви, че АНП ще приеме всяко предложение за разговори от АПС за коалиционни преговори, ако Партията на свободата получи мандат за управление от федералния президент Александър Ван дер Белен, защото сега ситуацията е „различна“. Той обясни, че при променената ситуация след провала на преговорите с АСДП лично ще води коалиционните преговори с лидера на АПС Кикъл, когото месеци наред остро критикуваше и изключваше възможността за правителство с него. Не става въпрос за Кикъл или за него, а за това страната да получи стабилно правителство и да не се губи време с предизборни кампании, каза Щокер.
Според Филцмайер обаче не само АНП, а и Ван дер Белен са направили завой на 180 градуса. В събота федералният президент каза, че „гласовете в АНП, които изключват сътрудничеството с Кикъл, са станали по-тихи“ и че по този начин се е отворил нов път.
Политоложката Катрин Щайнер-Хамерле заяви в интервю за късните телевизионни новини в неделя, че този обрат вероятно е бил разбран от мнозина в смисъл, че политиците не казват истината - особено по време на предизборни кампании. „Политиците вече са еластични към ситуациите“, каза Щайнер-Хамерле.
За политическия консултант Томас Хофер и социолога Петер Хайек това прави сътрудничеството между АНП и АПС много вероятно. „Смятам, че промяната в тази линия от страна на Ван дер Белен, а също и на АНП /.../ отвори много широко портите в посока  сътрудничество на АНП с АПС“, казва Хофер в интервю за осведомителната агенция АПА. Дори ако Ван дер Белен поиска в преамбюла на правителствената програма да се включи ангажимент към правата на човека, свободата на медиите и ЕС (както президентът Томас Клестил поиска от правителството на АНП и АПС с канцлер Волфганг Шусел през 2000 г.), Кикъл „вероятно би могъл да заобиколи“ това.
Хайек се позовава на изявленията на Щокер, че АНП би приела всяко предложение за разговори от страна на АПС за коалиционни преговори: „Има много голяма вероятност нещата да се развият в посока на коалиционни преговори между АПС и АНП“. „Сега всичко зависи от това как ще реагира Кикъл, включително и към личността на Щокер“, казва социологът с оглед на понякога много острите думи на управляващия лидер на АНП към Кикъл.
В същото време Хайек посочва възможни негативни последици за Народната партия: „АНП има проблем в средносрочен и дългосрочен план“. Въпросът е как ще реагира на това електоратът на АНП. В края на краищата подобен ход потенциално би могъл да направи АНП още по-малко отличима от АПС. Съществува и възможността АПС да спечели повече избиратели от консервативния лагер.
Според Хайек разочарованите гласоподаватели на АНП „от буржоазно-либералния сегмент“ евентуално биха могли да мигрират към НЕОС. Според него в момента АНП е „на ръба“; „забележително е“, че никой друг освен предишния генерален секретар не поема партията. Също така е „наистина забележително“, че след провала на преговорите нито АНП, нито АСДП са в състояние да докажат, „че републиката може да разчита на тях“.
„Повишаването на престижа на АПС сега със сигурност е тежко за някои избиратели на АНП. Това несъмнено е кризисна ситуация за партията“, допълва Хофер, като споменава и често отправяните остри думи на Щокер по адрес на Кикъл. „Щокер често ще трябва чува собствените си цитати, но ще го изтърпи“ - също и защото „вероятно няма да бъде следващият кандидат за лидер на АНП на нови избори“.
Щокер е „все още малко неизвестен“ в новата си роля, казва Филцмайер. Той е „здраво свързан с АПС от Винер Нойщат - града, откъдето идва; оттам е и Михаел Шнедлиц, генерален секретар на АПС, с която Щокер няма принципни проблеми“. Въпросът сега е дали той „все пак няма да остане малко по-дълго“, казва Филцмайер. „Временните решения в Австрия често продължават по-дълго, отколкото може да се предположи.“
/ДИ/

Title 26-годишен мъж от Раднево спаси Богоявленския кръст за втори път в Стара Загора;;;10498275/pobeditel.jpg?l=1000: 
Имен ден на 6 януари празнуват 3 275 жители на община Стара Загора
„Призовавам Божията благодат и неговата любов да пребъдат върху теб“ - с тези думи епископ Богослов Димитров награди 26-годишния млад мъж, спасил кръста на Богоявление днес. Мирослав Тачев, който е родом от Раднево, но живее в София и развива там собствен бизнес, се хвърля в ледените януарски води за седми пореден път и успява да хване кръста за втори. „Изключително сме радостни, че Господ съхранява вярата си и в младото поколение. Приеми от Светата Старозагорска митрополия подарък за теб, за много и благословени години - да си жив и здрав!“, пожела на младия мъж викарният епископ на епархията еп. Богослов Димитров.
Във водата скочиха 30-ина смелчаци, които след кратка борба кой ще стигне пръв до християнския символ, извиха мъжко хоро, прегърнали се през раменете и изпяха част от химна на България. 
Тази година богоявленският водосвет на бойните знамена на военните формирования от Старозагорския гарнизон и ритуалното хвърляне на кръста се извършиха на нова локация - 300 м южно от езеро „Загорка“, бившето съоръжение за скоростни състезания по корабо и радиомоделизъм. Според православната ни църква, днес е денят, в който Йоан Кръстител кръщава в река Йордан Иисус Христос, затова ритуалите в този ден са свързани с освещаването на водата и кръста. Тъй като езерцето бе замръзнало, ледът на повърхността му бе разбит предварително, а присъстващите старозагорци коментираха, че това вещае здрава и плодородна година. 
Богоявленският водосвет на бойните знамена бе отслужен от Негово Преосвещенство Маркианополския епископ Богослов и свещеници от епархията. Община Стара Загора бе представена от зам.-кметовете Милена Желева, Радостин Танев и арх. Мартин Паскалев, от секретаря Николай Диков, както и от целия екип на Отдел „Култура“. На събитието присъстваха още областният управител Методи Марков, част от ръководството на Общинския съвет и много граждани.
Имен ден на 6 януари празнуват 3 275 жители на община Стара Загора, сочи справката на експертите от Отдел „Гражданско състояние“. Сред тях най-много са носителите на имената Йордан (822-ма), Йорданкa (422 дами), Йордана (13), Данчо (90), Богдан (65), Божидар (572-а) и др.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Близки на загинали на пътя поискаха законодателни промени за борба с пътните произшествия и ефективна наказуемост на извършителите;;;undefined: 
Близки на загинали на пътя поискаха на кръгла маса в парламента законодателни промени за борба с пътните произшествия и ефективна наказуемост на извършителите. В дискусията по инициатива на Сдружение „Ангели на пътя“ и „Възраждане“ се включиха представители на МВР, на неправителствени организации и вещи лица.
Въвеждане на наказуемост за отказите за снемане на кръвна проба при произшествие на пътя, мерки за увеличаване на броя на вещите лица за автотехнически експертизи и намаляване на допустимата скорост на магистралите и в населените места бяха сред предложенията, обсъдени на кръглата маса. В началото Петя Иванова от "Ангели на пътя" прочете писмо от Памела за сестра ѝ Християна, останала завинаги на 14 години, което просълзи присъстващите. 
Заместник-председателят на парламентарната група на „Възраждане“ Петър Петров посочи, че с промени в Наказателния кодекс предлагат да се въведе наказуемост за отказите за снемане на кръвна проба. По думите му който откаже кръвна проба, в повечето случаи е употребил или алкохол, или наркотици. От „Възраждане“ предлагат също отнемане на превозното средство и когато шофьор, лишен от правото да управлява моторно превозно средство, е установен да шофира такова.
Петър Петров посочи, че в рамките на Наказателно-процесуалния кодекс предлагат увеличение на мярката задържане под стража за престъпления против транспорта, при които е причинена смърт. Не само високите наказания действат превантивно на обществото, но и задържането под стража за по-дълъг срок, коментира той и посочи, че предлагат максимален срок - до осем месеца в ареста. С промени в Закона за съдебната власт от партията целят да се увеличи  броят на вещите лица за извършване на автотехнически експертизи. 
От МВР посочиха, че са внесли законопроект в парламента чрез Министерския съвет, в който предлагат намаляване на максимално разрешената скорост – на магистралите тя да падне от 140 на 130 км/ч., а в населените места, където има т.нар. зона 30, максималната скорост да не може да надвишава 30 км/ ч.
Красимир Арсов, баща на Филип, който загина на пешеходна пътека в столицата, коментира, че скоростта в населените места трябва да бъде ограничена до максимум 30 км/ч. До момента съдилищата се опитват да квалифицират убийствата на пешеходна пътека след употреба на алкохол, като престъпление по непредпазливост, посочи той. По думите му ако успеят да променят това, ще бъде революция.
Проф. Станимир Карапетков – председател на Управителния съвет на Съюза на независимите автотехнически експерти в България, призова да се увеличи броят на кадърните автоексперти и да има институт за вещите лица. Според Карапетков трябва да се промени не само наказателната част, а и Законът за движение по пътищата.
Най-важното са автоекспертите, това е първото нещо, което трябва да се направи, коментира Петя Иванова от Сдружение „Ангели на пътя“. Тя даде пример с дела, които не започват с години или продължават с години, а водачите, причинили произшествията, са на свобода с шофьорска книжка.
С впечатление сме, че в момента законът служи само на виновния, коментира Ясен Бозуков, баща на загиналия при катастрофа Йордан. Народът ще остане доволен, ако бъдете по-твърди, обърна се той към институциите. 
На кръглата маса от МВР отчетоха по-малко загинали и ранени на пътя при повече тежки пътнотранспортни произшествия през миналата година и завишена контролна дейност. През 2024 г. са регистрирани над 7000 пътнотранспортни произшествия, при които са загинали 481 души и 9045 ранени, посочи комисар Димитър Мичев, началник-отдел „Пътна полиция“ в Главна дирекция "Национална полиция".  
Алекси Кесяков от МВР отбеляза, че като се изключи годината на ковид, когато всичко е било блокирано, това е най-ниският брой загинали от 1961 година насам.  
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title ЕК ще следи дали интервюто на Мъск с водача на "Алтернатива за Германия" спазва европейските правила;;;3264798/2056afa888c740d799bc493a19a9ddf9--0--5024c437b2c348a2b3376d6522ce3617.jpg?l=1000: 
Европейската комисия ще проследи дали предстоящото интервю на собственика на платформата "Екс" Илон Мъск с водача на партията "Алтернатива за Германия" Алис Вайдел ще бъде в рамките на европейските правила за дейността на големите онлайн платформи. Това съобщи говорител на комисията на пресконференция в отговор на въпроси.
Той поясни, че правилата забраняват на големите платформи да рекламират или да намаляват видимостта на определено съдържание. По неговите думи подобна намеса е възможна с прилагането на определен алгоритъм.
Платформите трябва да оценяват опасностите, включително за изборния процес, например с преференциално отношение, включително към съдържание от Мъск в собственатна му платформа, каза говорителят. През декември започнахме проверка на "Екс" по подозрение за нарушаване на правилата, свързани с изборите, добави той.
По неговите думи в края на месеца се предвижда обща среща между представители на ЕК, "Екс" и германските власти, посветена на опасностите по отношение на предстоящите избори в Германия. Платформата трябва да работи в законовите рамки и с нея да не бъде злоупотребявано по начин, който например може да повлияе на изборите, добави той.
Свободата на изразяване е в основата на европейската демокрация и в сърцевината на европейските правила, всеки има свобода да изразява мнение, каза говорителят. Европейските правила не цензурират съдържание, но поставят ограничения пред злоупотребите; те позволяват интервюта, в които се изказват мнения, но възпрепятстват промотирането на подобно съдържание, поясни той.
Искаме собственикът на платформата да не дава предпочитание за един от кандидатите в изборите или да му осигурява повишена видимост, заяви говорителят. По неговите думи "Екс" ще трябва да обясни на комисията как европейските правила са били приложени в предстоящото излъчване на интервюто на Мъск.
/ЛМ/

Title МО: Специализиран екип от Сухопътни войски обезвреди невзривени боеприпаси, открити в Перник;;;10498249/granati.jpeg?l=1000: 
Военнослужещи от 78-ми батальон за осигуряване от състава на Сухопътните войски унищожи днес, 6 януари, на учебен център „Сливница“ две некорозирали учебни ръчни гранати Ф-1 със запалки. Ръчните гранати са намерени на 5 януари по време на почистване на стара къща в квартал „Мошино“, град Перник, и са транспортирани при спазване на всички мерки за безопасност до района на учебния център. Ръководител на специализирания екип е старши лейтенант Владислав Ставрев.
Военнослужещите действаха по заповед на командира на Сухопътните войски.
 
/СТГ/

Title Спортна зала "Хебър" в Пазарджик ще бъде ремонтирана;;;10498217/%D0%9F%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5+%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0+%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82+%D0%B7%D0%B0%D0%BB%D0%B0+%D0%A5%D0%B5%D0%B1%D1%8A%D1%80+4.jpg?l=1000: 
Община Пазарджик започна ремонт на спортна зала "Хебър", съобщиха от администрацията. Сградата ще бъде обновена по проект с финансиране по линия на Механизма за възстановяване и устойчивост.
Общата инвестиция възлиза на близо 1 752 000 лева, от които 1 500 000 лева са безвъзмездна финансова помощ, а 250 150 лева са съфинансиране от общината. За подобряване на енергийната ефективност ще бъде монтирана и фотоволтаична електроцентрала с автоматизирано управление.
В спортната зала тренират стотици деца в различни дисциплини - волейбол, бойни изкуства, физиотерапия, борба, вдигане на тежести и др. Сградата разполага и със зала за физиотерапия. След ремонта енергопотреблението ще премине от клас "Е" към клас "А" и ще използва 53,85% енергия от възобновяеми източници, което ще доведе до значителни икономии на енергия.
През 2024 г. общината отдели близо пет милиона лева за изграждането на три физкултурни салона, като ремонтът на единия приключи през декември.
/ТНП/

Title Бойни знамена и знамена-светини на Българската армия бяха осветени в Шумен на днешния християнски празник Богоявление;;;10498022/12.jpg?l=1000: 
На тържествена церемония до сградата на Драматично-кукления театър „Васил Друмев“ празничен водосвет отслужи отец Красимир Капитанов и по традиция благослови и поръси със светена вода знамената на военните подразделения от Шуменския военен гарнизон, на местния клон на Националното дружество „Традиция“, на полкове и чети. 
В церемонията участваха представителни роти от Шуменския военен гарнизон и членове на местния клон на Националното дружество „Традиция“. 
Присъстваха и кметът на Шумен проф. Христо Христов, областният управител Бейнур Ахмед, председателят на Общинския съвет Ася Аспарухова, депутати, представители на общинската и областната администрация, на политически, просветни и обществени организации, военнослужещи и десетки граждани.
 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Централна избирателна комисия – Решение № 4032-МИ;;;5674805/CIK.jpg?l=1000: 
Р Е Ш Е Н И Е
№ 4032-МИ
София, 6 януари 2025 г.
 
ОТНОСНО: предложение до президента на Република България за насрочване на частичен избор за кмет на община Две могили, област Русе
 
Общинска избирателна комисия – Две могили, с писмо вх. № ЦИК-МИ-06-1073 от 30.12.2024 г. е уведомила Централната избирателна комисия, че с решение № 123-МИ от 26.12.2024 г. на основание чл. 42, ал. 1, т. 13 от Закона за местното самоуправление и местната администрация предсрочно е прекратила пълномощията на Божидар Димитров Борисов – кмет на община Две могили, област Русе.
Към преписката са приложени: решение № 123-МИ от 26.12.2024 г. на ОИК – Две могили, и копие на писмо с изх. № 5346 от 24.12.2024 г. от община Две могили с приложен препис-извлечение от акт за смърт № 2763 от 24.12.2024 г. от община Русе.
След като разгледа представените документи, Централната избирателна комисия прие, че Общинската избирателна комисия – Две могили, е представила необходимите документи съгласно изискванията на чл. 463, ал. 3 от Изборния кодекс.
Централната избирателна комисия намира, че са налице изискванията на чл. 463, ал. 1 ИК за произвеждане на частичен избор за кмет на община Две могили, поради което и на основание чл. 463, ал. 4 от Изборния кодекс
Р Е Ш И:
 
ПРЕДЛАГА на президента на Република България да насрочи частичен избор за кмет на община Две могили, област Русе.
 
 
                                                  ПРЕДСЕДАТЕЛ:
                                                                               Камелия Нейкова
 
                                                 СЕКРЕТАР:
                                                                              Севинч Солакова
 
 
 
 
ЦГ/ЛТ 
/СТГ/

Title Специализирана полицейска операция с акцент спазване на Закона за движение по пътищата започна в област Кърджали;;;10498167/20250106_134133.jpg?l=1000: 
На територията на цялата област Кърджали от днес се изпълнява специализирана полицейска операция, насочени към спазване на Закона за движение по пътищата. Това каза пред журналисти началникът на сектор „Пътна полиция“ в Кърджали главен инспектор Николай Дачев, като допълни, че акцията ще продължи до края на седмицата.
Той отчете, че само за изминалата седмица са били проверени 2630 моторни превозни средства и малко над 3000 души. Съставени са 99 акта и 559 фиша. Заснети са 590 клипа за превишена скорост.
Главен инспектор Дачев определи изминалите почивни и празнични дни като спокойни по отношение на пътните инциденти. През последната седмица инцидентите са шест с двама леко пострадали и четири само с материални щети. Има и трима водачи, установени да управляват след употреба на алкохол или наркотично вещество.
Но що се отнася до натовареността на трафика, особено по главен път I-V за Гърция, който преминава и през Кърджали, заради липсата на околовръстен път, Дачев определи обстановката като очаквано натоварена. Той изрази опасения, че и след празниците не очаква трафикът да се облекчи. Проверка на БТА установи, че и към момента в района на т.нар. „Ардински мост“ в Кърджали опашките са километрични. 
По отношение на влизането ни в Шенген, главен инспектор Дачев обясни, че за седмица не се наблюдава значително завишение на пътникопотока по тази линия. Очакванията и тук обаче са за по-голяма натовареност през летните месеци, когато се увеличава и интензитетът на пътуващите от страната и от съседна Румъния към Гърция и обратно. 
„Инфраструктурата не е предвидена да поеме този поток от автомобили, който в момента има и ще го има и през летните месеци“, каза още Дачев. Той допълни, че мобилен екип ще извършва постоянен контрол от Черноочене към Кърджали по главен път I-V. Този екип ще следи пътната обстановка, като се обмисля екип да има чак до вече бившия граничен пункт „Маказа“. 
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Около 350 състезатели от 41 държави ще участват в десетото издание на турнира по фигурно пързаляне "София Трофи";;;10438123/1000021113.jpg?l=1000: 
Около 350 състезатели от 41 държави ще участват в десетото издание на турнира по фигурно пързаляне на ИСУ "София Трофи", който ще се проведе от 7 до 12 януари в Зимния дворец в столицата. Организатор на надпреварата, която е за мъже, жени, юноши и деца, е кънки-клуб "Денкова-Стависки". Състезанията отново са валидни за Европейската купа при младите и са част от инициативата "София - европейска столица на спорта". Входът за зрители е свободен.
Турнирът "София Трофи" се провежда с подкрепата на Българската федерация по кънки, а към него има все по-голям интерес всяка година.
Сред заявените фигуристи има от Великобритания, Австралия, Малайзия, Филипините, Хонконг, Португалия, Мексико, Австрия, Гърция, Испания, Словения, Хърватия, Сърбия, Румъния, Казахстан, Италия, Франция, Украйна, Турция, Израел, Швейцария, Република Северна Македония, Унгария, Словакия, България и други.
В турнира ще се представят около 120 български спортисти, сред които най-добрата българска състезателка Александра Фейгин, Кристина Григорова и Александър Златков. При юношите и девойките ще участват Лия Любенова, Деян Михайлов, Йоанис Апостолу и други, а Киара Христова е под въпрос.
По програма от четвъртък до събота са състезанията за мъже, жени, юноши, девойки. Ще участват и около 20 танцови двойки.
Турнирът е контролно за определяне на състава на България за Световното първенство в Бостън (САЩ) през месец март. Александра Фейгин има покрити точки за участие на шампионатите на Европа и на планетата тази година. В Бостън ще се раздават квоти за Зимните олимпийски игри в Италия 2026.
/ИК/

Title Централна избирателна комисия – Решение № 4031-МИ;;;5674805/CIK.jpg?l=1000: 
Р Е Ш Е Н И Е
№ 4031-МИ
София, 6 януари 2025 г.
 
ОТНОСНО: предложение до президента на Република България за насрочване на частичен избор за кмет на район „Оборище“, Столична община
 
 
В Централната избирателна комисия с вх. № ЦИК-МИ-11-1 от 02.01.2025 г. е постъпила преписка от ОИК – Столична община, във връзка с чл. 463 от Изборния кодекс.
Приложени са: копие на решение № 1148-МИ от 10.07.2024 г. на ОИК – Столична община, с което на основание чл. 42, ал. 1, т. 5 ЗМСМА общинската избирателна комисия е прекратила предсрочно пълномощията на Георги Тодоров Кузмов като кмет на район „Оборище“, Столична община; копие на решение № 13045 от 26.07.2024 г. на Административен съд – София-град, по адм. дело № 6822/2024 г. и копие на решение № 13672 от 16.12.2024 г. на ВАС по адм. дело № 7738/2024 г., с което е отменено решение № 13045 от 26.07.2024 г. по адм. дело № 6822/2024 г. на АС – София-град. 
След като разгледа представените документи, Централната избирателна комисия прие, че Общинската избирателна комисия – Столична община, е представила необходимите документи съгласно чл. 463, ал. 1 и ал. 3 от Изборния кодекс, установяващи предсрочното прекратяване на пълномощията на кмета на район „Оборище“, Столична община.
 Предвид изложеното и на основание чл. 463, ал. 4 от Изборния кодекс Централната избирателна комисия 
 
Р Е Ш И:
ПРЕДЛАГА на президента на Република България да насрочи частичен избор за кмет на район „Оборище“, Столична община.
 
ПРЕДСЕДАТЕЛ:
                                                                   Камелия Нейкова
 
СЕКРЕТАР:
                                                                   Севинч Солакова
 
ЙГ/ЛТ
/СТГ/

Title Повече от 100 мъже участваха в богоявленския ритуал в Пловдив, кръстът бе спасен от 19-годишния Иван Зисов;;;10498003/20250106_130228.jpg?l=1000: 
Повече от 100 мъже участваха в богоявленския ритуал в Пловдив и влязоха във водите на река Марица. Кръстът бе спасен от 19-годишния Иван Зисов, който посочи, че това е знак от Бог, че ще бъде успешен. Той разказа, че преди два дни е имал сън, че вдига кръста и това се е сбъднало.
Преди ритуала Пловдивският митрополит Николай отслужи богоявленски водосвет. Той припомни, че от 917 г. този празник се празнува съвместно с Българската армия. Митрополитът посочи още, че особено в днешния ден небето е отворено и доказателство за това е, че прекрасното време, с което Бог дава знак, че не ни е оставил. 
Преди богоявленския водосвет беше отслужена Божествена света литургия в катедрален храм „Успение Богородично“ и осветени бойните знамена на Пловдивския гарнизон. До река Марица вярващите, водени от митрополит Николай, стигнаха до река Марица с литийно шествие.
На ритуала присъстваха служебният министър на вътрешните работи Атанас Илков, областният управител на Пловдив проф. Христина Янчева, кметът на Пловдив Костадин Димитров, командирът на Съвместното командване на специалните сили бриг.-ген. Божидар Бойков, представители на местната власт, духовници и стотици пловдивчани и гости на града. 
/ХК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Смолян почете 177-та годишнина от рождението на поета-революционер Христо Ботев;;;10498225/677bcae01d663.jpg?l=1000: 
Пред паметника на Христо Ботев на площад „Свобода“ в Смолян с почетен караул, изпълнен от 101-ви Алпийски полк, беше отбелязана 177-та годишнина от рождението на поета-революционер. Личността на героя, със своето силно изявено родолюбие и жертвоготовност за свободата на Отечеството, остава завинаги в националната ни памет, за да служи за пример на поколенията българи след него.
Днес пред вечната памет на Ботев се преклониха заместник областният управител Андриян Петров, председателят на Общински съвет-Смолян Димитър Кацаров, секретарят на община Смолян Момчил Николов, командирът на 101-ви Алпийски полк полк.Стефан Димов, общественици, културни и просветни дейци, журналисти, ученици, граждани.
Венци и цветя пред паметника на Христо Ботев бяха поднесени от името на областния управител на област Смолян Захари Сираков, кмета на община Смолян Николай Мелемов, училища, читалища, политически партии, НПО, сдружения и др.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Отиде си писателят Димитър Коруджиев;;;246165/candle-g54703065d_1920.jpg?l=1000: 
Отиде си писателят Димитър Коруджиев. Опелото ще е на 9 януари, четвъртък, от 12:45 ч. в църквата „Св. Георги“. Това съобщи писателят Деян Енев във „Фейсбук“.
Димитър Коруджиев е автор на романите „Градината с косовете", „Домът на Алма", „Къща под наем“, „Десет години по-късно“, „Преди да се умре: Фантазия за Сашо Сладура“, „1989“. Негови са пиесите „Омагьосаният кръг“ и „Стаята“, поставени в театър „София“ (1979 – 1981). Негови книги са преведени на гръцки, немски, румънски, руски, унгарски, френски, английски език. 
Роден е на 26 декември 1941 г. в София. Завършва гимназия (1959) и българска филология в Софийския държавен университет (1966). Работи като редактор в отдел „Култура“ на в. „Труд" (1966 – 1972), във в. „Народна култура" (1972 – 1974), в отдел „Белетристика“ на сп. „Пламък" (1974 – 1976), в издателство „Български писател" (1976 – 1989), а след 1989 г. – в сп. „Съвременник" и в. „Демокрация". Коруджиев има 77 есета, публикувани във вестник „Демокрация (1990-1991).
Носител е на президентския орден „Св. св. Кирил и Методий“ с огърлие „за особено големи заслуги в областта на културата“. Носител е на две награди на Министерство на културата, награда на образователното министерство, годишна награда на Съюза на българските писатели, на награда на „Портал Култура“ през 2015 г. „за неговия изключителен принос към модерната българска проза и възвръщането и „по пътя на душата“ и др.
/ ГН
/ХК/

Title ДАМТН: Най-честите инциденти при експлоатация на газови бутилки се получават при изтичане на газ от бутилката, от вентилите и маркучите;;;undefined: 
Покупката на технически изправни газови бутилки е една от препоръките на Държавната агенция за метрологичен и технически надзор (ДАМТН) за намаляване на риска при използване на битови и туристически съоръжения със синьо гориво. Това съобщиха за БТА от Агенцията, потърсени за коментар във връзка с последните инциденти в София през почивните дни. Бутилките, които се пускат на пазара, имат табела със задължителна информация от производителя, на която са посочени данни за: дата на производство, годината и месеца на техническия преглед, през който е преминал уредът. Този технически преглед е задължителен за всяка газова бутилка и се извършва през период от 10 години.
От Агенцията съветват да купуваме и използваме само газови бутилки, които нямат външни видими дефекти или корозия (ръжда); периодично да проверяваме вентила на бутилката с пенообразуващо веществото и когато се установи пропускане/изтичане на газ, незабавно да се спре използването на продукта. Бутилката трябва задължително да се пълни на лицензираните пълначни пунктове, защото на тези места специалисти правят допълнителен външен преглед за състоянието на продукта, което цели да предотврати използването на дефектирала бутилка. Всяка газова бутилка трябва да бъде пълнена максимално 80 процента от обема й, за да се избегне рискът от инциденти поради препълването й.
От Агенцията съветват да използваме само специално предназначен за газ съединителен маркуч, който да свързва газовата бутилка и газовия уред. Освен това върху този маркуч трябва трайно да е записано, че е произведен за употреба за газови уреди. 
При констатиране на неизправност на газова бутилка незабавно да бъде спряна употребата й и да бъде сменена с друга, която е технически изправна, препоръчват още експертите.
От Агенцията напомнят, че газовите бутилки за транспортируемо оборудване под налягане попадат в обхвата на Наредба за съществените изисквания и оценяване съответствието на транспортируемо оборудване под налягане (НСИОСТОН) (обн. ДВ. бр. 77 от 07.11.2011 г.), която въвежда в българското законодателство Директива 2010/35/ЕС.
Газовите бутилки трябва да бъдат с трайно нанесена върху продукта маркировка за съответствие - π, която е придружена от идентификационен номер на нотифицирания орган, извършил оценката на съответствието на продукта; да има информация за продукта: наименование на производителя или идентифициращо го означение; година на производство; серия или заводски номер; налягане – изпитателно и работно; обем в литри; номер на приложения стандарт.
При какви случаи най-често се стига до инциденти
Най-честите инциденти при експлоатация на газови бутилки се получават при пропускане/изтичане на газ от бутилката и присъединителните елементи – вентили, маркучи; при неизправна газова бутилка или корозирала такава; при пълнене на бутилката в нелицензирани пълначни пунктове; при пълнене на бутилката над 80 на сто от обема й, което води до препълване. До инциденти се стига и при използване на съединителен маркуч, който не е специално предназначен за газ, както и ако бутилките се използват на закрито, когато производителят има изрична препоръка за използване само на открито.
Проверките
ДАМТН има правомощия да проверява газови бутилки при продажба в търговските обекти. Потребителят е длъжен да следи за изправността на газовите бутилки, които са в процес на експлоатация, напомнят от Агенцията. Главна дирекция "Надзор на пазара" при ДАМТН през годините извършва контрол на предлаганите в търговската мрежа газови бутилки. При последната планова проверка през 2023 г. са проверени общо 297 броя газови бутилки – туристически и за бита. За 21 вида са установени формални несъответствия, които включват липса на копие от сертификат за съответствие, който задължително трябва да придружава продукта при продажбата му. Установено е впоследствие, че за тях производителите и вносителите са предприели съответните действия по отстраняване на несъответствието. Газовите бутилки са окомплектовани с този документ.
През 2024 г. ДАМТН е предвидила реактивни действия, като до момента няма официално постъпили жалби и сигнали за предлагани несъответстващи газови бутилки.
/ЦМ/

Title Президентът Байдън забранява нови сондажи за петрол и газ в част от териториалните води на САЩ;;;3222645/5616ba9ed2f7494686edb257b9bf2376--0--25b8959850ec4a6b8e6e56235010e5bc.jpg?l=1000: 
Две седмици преди края на мандата си, президентът на САЩ Джо Байдън настоя за по-широка защита от по-нататъшен добив на петрол и газ в американски териториални води, предаде ДПА.
Двата президентски меморандума, издадени днес, ще освободят всички райони на външния континентален шелф край Източното и Западното крайбрежие на страната, източния Мексикански залив и части на северното Берингово море до Аляска, от бъдещ добив на петрол и газ. Те ще бъдат в сила за неопределен период, допълва ДПА.
"Решението ми отразява това, което крайбрежните общности, бизнесът и плажуващите знаят от дълго време - че сондирането край тези брегове може да причини необратими щети на местата, които ценим, и не е необходимо за задоволяване на енергийните нужди на нашата нация. Не си струва рисковете", каза Байдън в изявление, разпространено от Белия дом.
"След като климатичната криза продължава да заплашва общностите в цялата страна и ние преминаваме към икономика с "чиста" енергия, сега е моментът да защитим тези брегове за нашите деца и внуци", допълни Байдън.
Призивът за по-голяма защита на океаните е дошъл от "републикански и демократически губернатори, членове на Конгреса и крайбрежни общности", обяви американският президент.
Каролин Ливит, говорител на преходния екип по време на кандидатпрезидентската кампанията на Доналд Тръмп, определи решението като "позорно", съобщиха американски медии. Целта на това решение е да се отмъсти на гласоподавателите, които са гласували за Тръмп, за да разшири сондажите и да намали цените на газа, допълни Ливит.
/ИЦ/

Title ОА Смолян: Заместник областният управител Андриян Петров пожела здраве и успехи на военнослужещите и гражданите по случай Богоявление;;;undefined: 
Заместник областният управител Андриян Петров поздрави духовенството, военнослужещите и гражданите по случай Богоявление. „Знамената са светини, които славната Българска армия винаги е опазвала с чест и достойнство и под които са проливали кръвта си безброй знайни и незнайни войни в името на своя народ и вяра, за славата и честта на своята обична Родина! Тяхната светла памет и техният пример на жертвена любов задължават и нас към отговорно поведение, за да пребъде България, народът ни неизменно да продължава по пътя на своя духовен и културен възход!“  
Петров отбеляза, че и днес Българската армия отново е призвана да бъде гарант за сигурността на нашия народ и за целостта на скъпото ни Отечество. Той пожела поръсването с Богоявленска вода да донесе здраве и още много успехи на непобедимото българско войнство.
По традиция на Богоявление на площада пред храм „Св. Висарион Смолянски“ беше извършен водосвет и освещаване на бойните знамена на 101-ви Алпийски полк от Смолянския епископ Висарион. На тържествения ритуал присъстваха заместник областният управител Андриян Петров, кметът на община Смолян Николай Мелемов, председателят на Общински съвет-Смолян Димитър Кацаров, секретарят на община Смолян Момчил Николов, командирът на 101-ви Алпийски полк полк. Стефан Димов, началникът на Военно окръжие-Смолян подп. Анастас Велков, директорът на ОД МВР Смолян ст.комисар Цветан Цанков, ръководители и представители на общински и държавни институции, медии и граждани.
След водосвета и освещаването на бойните знамена от площада пред храма с литийно шествие беше извървян пътя до моста на АРЗ, където бе извършен Богоявленския ритуал по хвърляне на Кръста. В студените води се осмелиха да влезнат четирима мъже. Разпятието извади 36-годишният Христо Герджиков, който пожела здраве, успехи и щастие на всички. Той е спасявал Кръста три пъти на Богоявление.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Урсула фон дер Лайен се възстановява добре от пневмонията, съобщи говорител на ЕК;;;10498057/P062282-186144.jpg?l=1000: 
Председателят на Европейската комисия Урсула фон дер Лайен се възстановява добре от пневмонията, но продължава работа от Хановер и се очаква да се върне в Брюксел след средата на месеца, съобщи днес говорител на институцията на пресконференция в отговор на въпроси.
Говорителят уточни, че Фон дер Лайен е отменила засега всичките си ангажименти извън ЕК, включително пътуването до Полша по повод началото на полското председателство на Съвета на ЕС. Засега не е определена нова дата за това пътуване, посочи той.
По думите на говорителя Фон дер Лайен поддържа всекидневно връзка със своите подчинени и е имала работен разговор по телефона в навечерието на посещението на италианския премиер Джорджа Мелони в САЩ. Говорителят отбеляза, че този разговор е бил свързан с подготовката на пътуването на Мелони.
За тази седмица не е предвидено редовно заседание на еврокомисарите и не се налага да бъде определян заместник на Фон дер Лайен, който временно да поеме дейността на председателя. За следващата седмица е насрочено заседание на еврокомисарите и, ако е необходимо, то ще бъде ръководено от зам.-председателя на на ЕК Тереса Рибера, поясни говорителят.
/ЛМ/

Title ОБНОВЕНА Николай Димитров извади богоявленския кръст от водите на езерото в столичния кв. "Дружба";;;undefined: 
This is a modal window.
Beginning of dialog window. Escape will cancel and close the window.
End of dialog window.
Николай Димитров, на 23 години, извади богоявленския кръст от водите на езерото в столичния квартал "Дружба". 
Той пожела здраве за себе си, семейството и всички българи. Димитров за първи път участва в ритуала и сподели, че усещането е уникално. "За малко да припадна, но се справих", каза той. Младият мъж до миналата година е бил професионален спортист по водна топка. "Ако искате да вземете кръста, станете ватерболисти", пошегува се той.
Общо 40 мъже участваха в ритуала по спасяването на богоявленския кръст, най-младият беше на 18 години, а най-възрастният – на 84 години. Патриарх Даниил отслужи Велик богоявленски водосвет, преди това имаше литийно шествие, което тръгна от храма "Св. преп.  Наум Охридски".
Патриарх Даниил каза пред събралите се десетки граждани, които наблюдаваха ритуала, че единството помежду ни е най-сложното нещо, което можем да осъществим. "В нас действат разрушителни сили и затова дойде Исус Христос да ни избави от омразата, от егоизма, от себелюбието, от всички злини, които разбиват единството ни", отбеляза българският патриарх. Нека обикнем бога, да му се доверим, с неговата помощ и ние можем да побеждаваме раздразнението, нетърпението, омразата, завистта, допълни патриарх Даниил.
 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Трябва да сведем глава пред подвига и саможертвата на Христо Ботев, каза кметът на София Васил Терзиев;;;undefined: 
This is a modal window.
Beginning of dialog window. Escape will cancel and close the window.
End of dialog window.
Днес се навършват 177 години от рождението на големия български поет, публицист, общественик и революционер Христо Ботев. Тук сме, за да почетем неговото дело, да сведем глава пред подвига и саможертвата му и да се изправим по-силни и по-мъдри. Това каза кметът на София Васил Терзиев на тържествено честване на 177-годишнината от рождението на Христо Ботев, което се състоя пред бюст-паметника на поета в Борисовата градина.
Само когато народът и човечеството се развиват свободно, само тогава личността ще намери своята свобода, на това ни учи Ботев, отбеляза столичният кмет. "Българският народ не е в гроба на своето минало, а в люлката на своето бъдеще", цитира още Терзиев. Той посочи, че припомня тази мисъл за всеки един, който прави ежедневни избори в името на доброто, избори между свободата и доброволния отказ от нея.
По думите на кмета, Христо Ботев е роден в една от най-мрачните епохи в историята на България. Той не просто носи светлина, която разпръсква мрака, но и взривява всяка човешка слабост, непримирим към всяко колебание или отстъпление от мечтата за народна свобода, отбеляза Терзиев. 
Ботев е пример за това какво значи родолюбие и саможертва, отбеляза Терзиев. Столичният кмет посочи, че Христо Ботев е идеал за това какви българи трябва да възпитаваме, на какво трябва да научим младите, за да имат същата любов и жертвоготовност за България. Трябва да изградим здрава държава и хубаво общество, което от поколение на поколение да се грижи за това да имаме добро бъдеще като нация и народ, добави Терзиев.  
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Община Босилеград обяви конкурс за подкрепа на бизнеса;;;9153826/IMG_20230801_164623-scaled.jpg?l=1000: 
В края на 2024 година Община Босилеград обяви публичен конкурс за подкрепа на развитието на предприемачеството в селските райони. Право на участие имат предприемачи с адрес на дейност на територията на община Босилеград, които са вписани в регистъра на Агенцията за стопански регистри (АПР) най-късно до 31 декември 2023 г. и имат активен статус.
Дейностите по проектите на предприемачите могат да включват закупуване на нови машини и оборудване за извършване на занаятчийски, производствени и сервизни дейности, съобразно регистрираната дейност на предприемача. Максималната сума на безвъзмездните средства за проект на предприемач възлиза на 1 200 000 дин. (20 000 лв.).
Критериите за отпускане на безвъзмездните средства са: продължителност на извършваната дейност, брой нает персонал, размер на собственото участие и въздействието на финансовата подкрепа върху ефективността на дейността на предприемача и върху местната общност. Окончателното решение за отпускане на безвъзмездните средства се взема от местното самоуправление въз основа на класирането.
Заявленията се изпращат с препоръчана поща на адрес община Босилеград, ул. „Георги Димитров“ №82, 17540 Босилеград или се подават лично в деловодството на същия адрес от 6:30 до 14:30 ч.  Крайният срок за подаване на заявления е 28.01.2025 г. Документацията за конкурса може да бъде изтеглена от уебсайта на местното самоуправление: www.bosilegrad.rs. Допълнителна информация може да бъде получена на телефон: 017 877 006 или по имейл: opstina.bosilegrad@gmail.com.
/ИКВ/

Title „Табашко коледарче“ от Украйна, с ръководител Прасковия Цоева, отправи новогодишен поздрав;;;undefined: 
This is a modal window.
Beginning of dialog window. Escape will cancel and close the window.
End of dialog window.
Фолклорната група „Табашко коледарче“ към етнографската стая „Народна къща“ в Украйна, ръководена от Прасковия Цоева, отправи музикален поздрав по повод настъпването на Нова 2025 година. Видео поздравът беше споделен специално за рубриката „БГ Свят“ на БТА от ръководителката Прасковия Цоева.
„Сурва, Сурва година, весела година!“ – с тези думи при българите започва първият ден от новата календарна година. Той се нарича по различни начини – Васильовден, Сурваки или Сурва.
Под ръководството на Прасковия Цоева децата са усвоили множество обредни песни, сред които коледарски и новогодишни, изпълнявани на български език. „Честита Нова година! Мир и здраве за многая лета!“, пожелаха децата от фолклорната група от село Табаки.
Видеоклипът, заснет по време на репетициите на „Табашко коледарче“, може да бъде видян в края на статията.
„Табашко коледарче“ продължава да поздравява жителите на село Табаки и след Нова година с празничния обред „Коледа“, който ще се състои днес, 6 януари, от 16:00 часа.
„Подкрепете вековната българска традиция и посрещнете групата „Табашко коледарче“ в дворовете си“, споделиха на Фейсбук страницата на „Народна къща“.
Етнографската стая „Народна къща“ в село Табаки е основана през 2019 година. Това е културно пространство за хора от всички възрасти, където се провеждат събития, репетиции и различни дейности, свързани с българската култура и традиции.
През пролетта на 2023 година, под ръководството на Жана Суслина, бяха записани песни на местни изпълнители, които ще бъдат публикувани в сборника с народни български песни „Песен се лее, Табаки живее“. Наскоро се състоя и представянето на макета (бел.ред. - пробен отпечатък от книга, списание, вестник и др. в естествена големина) на сборника.
Както БТА писа, най-старото в Болградската община българско село Табаки основано от преселници през 1812 г., недалеч от мястото, където девет години по-късно е поставено началото на Болград. В годината на създаването му в Табаки има 75 къщи и 601 души население, сочат исторически сведения.
/ЙК/

Title Повече от 20 дни продължава издирването на 13-годишния Николай Илиев от село Конаре;;;10432232/IMG_9192.JPG?l=1000: 
Продължава издирването на 13-годишния Николай от гурковското село Конаре, който е в неизвестност вече 21-ви ден. Това съобщи за БТА кметът на селото Станчо Стефанов. В момента водолази претърсват отново близкия язовир, но следа от детето не е открита. 
В издирването участват служители на полиция и на жандармерия, както и военнослужещи, а търсенето не е прекъсвано от 17 декември, когато момчето изчезна от дома си в Конаре. Преди дни в издирването отново се включи и доброволческият отряд от Перник, но до момента не е открита никаква следа за момчето, въпреки че са обходени многократно всички възможни терени в периметър около 8-9 километра около населеното място. Търсенето ще продължи, каза кметът. 
Полицията работи по всички възможни версии – от това детето да се е изгубило до това да е станало жертва на нещастен случай или на тежко криминално деяние, посочиха от МВР.
Няма да спрем до последната надежда, за да стигнем до това дете, каза днес пред журналисти в Пловдив служебният министър на вътрешните работи Атанас Илков.
От 17 декември насам в издирването на момчето се включиха екипи на полиция, пожарна и жандармерия, както и стотици доброволци от цялата страна. Водолази претърсиха водоемите в района, в акцията се включиха хеликоптер на "Гранична полиция", доброволчески и следови кучета, както и дронове с термокамери. Свидетелските показания на родителите и близките на Николай бяха проверени с детектор на лъжата, а резултатите показаха, че те не са съпричастни към неговото изчезване. Проверени бяха и охранителните камери в района. 
Николай Илиев е със Синдром на Даун. Той е с кестенява коса и кафеви очи, висок е 130 см и е бил облечен в черен суитшърт, черен панталон и чехли. Органите на реда и Община Гурково призовават всички, които имат информация за местонахождението му, да се свържат с най-близкото полицейско управление или да подадат сигнал на телефон 112.
/ЛРМ/

Title Мъж на 46 години от Монтана е задържан за побой над 16-годишна;;;465042/Sadebna_Palata_010.jpg?l=1000: 
По искане на Районната прокуратура в Монтана съдът взе мярка за неотклонение „Задържане под стража“ за 46-годишния К. К. мъж от областния град, който е обвиняем за нанасяне на средна телесна повреда на 16-годишно момиче, съобщиха от прокуратурата в Монтана. 
На 7:30 часа на 26 декември 2024 година К. К. и синът му нападнали на улица в центъра на Монтана 23-годишния Р. А. и 16-годишната му приятелка В. Т., които се прибирали от дискотека. На двамата бил нанесен побой със сгъваеми метални палки, като Р. А. бил повален на земята и удрян. К. К. ударил в лицето непълнолетното момиче и му избил три зъба. Причина за саморазправата станало спречкване в дискотеката между Р. А. и сина на задържания.
След подаден сигнал на телефон 112 К. К. и сина му били задържани от полицията за 24 часа, след което били освободени. След публикации в медиите в следващите дни и репортажи от болница „Пирогов“, където пострадалите от побоя се лекуват, прокуратурата в Монтана е поискала вземане на най-тежката мярка за неотклонение „Задържане под стража“ за К. К., а съдът е одобрил искането. 
Депутатът от „Възраждане“ от Монтана Петър Петров съобщи в социалните медии, че е поискал от главния прокурор проверка на действията на прокуратурата в Монтана и обяснение защо след такъв тежък побой прокуратурата не е задържала за 72 часа извършителите и не е поискала веднага от съда постоянно "Задържане под стража" за тях. 
/ТНП/

Title Изписаха първото бебе, родено в община Силистра през тази година;;;10498027/%D0%B1%D0%B5%D0%B1%D0%B52025.jpg?l=1000: 
Първото бебе, родено в Многопрофилната болница за активно лечение в Силистра, бе изписано днес от лечебното заведение и се прибра вкъщи. Това съобщиха от местната община.
Малката Сияна се роди на 1 януари, а родителите са младо семейство от съседния град Алфатар. По традиция на изписването присъства кметът на община Силистра Александър Сабанов, който пожела здраве и късмет на семейството.
На церемонията присъства и Доростолският митрополит Яков. Той каза, че съществува поверие, че ако първото бебе е момиче, то годината ще е плодородна.
По данни на работещите в Акушеро-гинекологичното отделение през последните години ражданията в силистренската болница са намалели значително, като основната причина за това е липсата на достатъчно лекари.
В Силистренско през миналата година са се родили 747 бебета, което е с около 40 по-малко от 2023 година. Най-много от тях са проплакали в болницата в Тутракан – 445. Новородените в Акушеро-гинекологичното отделение в Силистра са 182, а в Дулово – 120
/ЛРМ/

Title Четиридесет и две годишен русенец извади за втори път кръста от река Янтра край Бяла;;;10497930/3%2820%29.jpg?l=1000: 
Четиридесет и две годишният Михаил Маринов извади кръста на Богоявление в град Бяла, Русенско, хвърлен във водите на река Янтра от отец Георги. Това съобщи за БТА секретарят на Община Бяла Милена Пачелиева. 
Ритуалът се състоя край моста на Колю Фичето, като в него се включиха 15 души. Михаил Маринов, който е от Русе, участва за четвърта година, като спасява кръста за втори път. 
Той обяснява, че никога не се е разболявал след Йордановден и винаги се радва на добро здраве през цялата година. 
Кметът на Бяла Димитър Славов връчи на Маринов парична награда от 400 лева, а всички участници в ритуала получиха по 50 лева от общинската управа. 
/ХТ/

Title В Плевен се състоя Богоявленски водосвет на бойните знамена;;;10497311/20250106_112011.jpg?l=1000: 
В Плевен се състоя Богоявленски водосвет на бойните знамена. Тази година ритуалът бе на площад „Свободата“ пред паметника, издигнат в чест на Девета пехотна плевенска дивизия.
Строят на представителните части от военните формирования на Плевенския гарнизон бе приет от бригаден генерал Юлиян Радойски, началник на гарнизона и на Висшето военновъздушно училище (ВВВУ) "Георги Бенковски".
Свещеници отслужиха молитвата "За успех на народа", след което осветиха бойните знамена на Висшето военновъздушно училище "Георги Бенковски", Пето бригадно командване, 12-а Авиационна база, военно формирование 38220, както и на военно-патриотичните организации от Плевенския гарнизон.
Своите благопожелания за днешния празник отправи към плевенчани и към всички именици бригаден генерал Радойски. Той подчерта, че традицията за освещаване на бойните знамена в Българската армия се пази от векове, заради което българските войници нямат загубена битка. Надяваме се тази година да е по-благополучна от предходната и най-вече да си пожелаем здраве, подчерта началникът на Плевенския гарнизон.
Ритуалът завърши с тържествен марш на представителните военни части. 
Сред дошлите на водосвета бяха областният управител на Плевен Николай Абрашев, заместник областният управител Виолета Иеремиева, председателят на Общински съвет - Плевен доц. д-р Иван Малкодански, общински съветници, кметът на община Плевен д-р Валентин Христов, директорът на „Военна полиция“ - Плевен полк. Румен Цветков, аташе по отбраната на Социалистическа Република Виетнам в България старши полковник Ха Ман Хунг, помощник-аташе по отбраната на Социалистическа Република Виетнам в България старши капитан Чу Ман Хай и други.
На 6 януари по традиция се освещават бойните знамена, флаговете и знамената светини на Българската армия, посочва информация на отдел „Справочна“ на БТА. За първи път в българската история по инициатива на цар Симеон I е отслужен водосвет на българските бойни знамена преди битката при река Ахелой (20 август 917 г.). До падането на България под османско иго през 1396 г. преди всяка битка, която води българската войска, се е извършвал водосвет. Традицията е възстановена през 1880 г. от първия военен министър на Княжество България Пьотър Паренсов. Тогава освещаването на бойните знамена на Българската армия е извършено за първи път на църковния празник Богоявление. Ритуалът се е извършвал до 1946 г., след което прекъсва и е възстановен през 1993 г. Оттогава във всички гарнизони в страната най-висшият йерарх на Българската православна църква в епархията, след прочитане на молитвата "За успех на народа", ръси със светена вода за здраве и успехи представителни части на Българската армия и нейните бойни знамена.
/ЛРМ/

Title Хамес Родригес разтрогна договора си с Райо Валекано;;;10286431/d1b9482032a543babb69a2be9f393788--0--7e359f64405345a0857dd599a31440ff.jpg?l=1000: 
33-годишният колумбийски халф Хамес Родригес напуска елитния испански отбор Райо Валекано като свободен агент, съобщават испанските медии.
Според информациите играчът е прекратил договора  си по взаимно съгласие.
По-рано медиите съобщиха, че колумбиецът може да стане играч на Клуб Америка от Мексико.
Играчът премина в Райо Валекано в началото на настоящия сезон. През този сезон футболистът взе участие в седем мача за испанския клуб във всички турнири и отбеляза една асистенция, като прекара на терена общо 205 минути.
/МД/

Title Четирима младежи спасиха богоявленския кръст в Петрич;;;10497486/20250106_120351.jpg?l=1000: 
Четирима младежи спасиха богоявленския кръст в Петрич. С тържествена литургия в 10:30 започна празникът в петричкия квартал "Виздол". 18 младежи участваха  в традиционния за Йордановден ритуал там, а Живко Запрев спаси християнската светиня. Той разказа, че участва в ритуала за пета поредна година, а изважда кръста за втора. Живко свързва богоявленския ритуал с начин за пречистване и пожела догодина да има повече момчета, които да скочат във водата. 
Тринайсет мъже спасяваха кръста в езерото в петричкия парк. Християнският кръст там беше изваден от Илия Георгиев. Традицията на Йордановден спазиха и в квартал "Дълбошница". Празникът започна с тържествен водосвет и с литийно шествие от храма "Свети Георги", водено от отец Борис Попов до мястото, в което традиционно се хвърля християнският кръст на Богоявление. 16 бяха мъжете, които се включиха в спасяването на кръста, а 29-годишният Илия Тимчев извади кръста. Той разказа, че се включва в ритуала за четвърта поредна година, а спасява Богоявленския кръст за втори път. "Пожелавам България да пребъде", каза Илия Тимчев. 
В квартал "Шарон" също се състоя традиционния за Богоявление ритуал. В него там участваха 19 мъже, а кръста беше спасен от Александър Смолин.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Президентът Радев: Призовавам политическите партии да спрат да си играят със съдбата на хората и с бъдещето на страната;;;10498044/B70W0447.jpg?l=1000: 
Висшият съдебен съвет нееднократно е демонстрирал зависимости и при изтекъл мандат и при само една кандидатура за главен прокурор, не този състав трябва да прави избор, заяви държавният глава
Призовавам политическите партии да спрат да си играят със съдбата на хората и с бъдещето на страната.  В тази обстановка ще дам още няколко дни с надеждата преговарящите да осъзнаят, че отговорността им не е само пред техните партии и избиратели, а пред целия български народ. Това заяви президентът Румен Радев в отговор на журналистически въпрос във връзка с прекратените  преговори за съставяне на редовно правителство преди връчването на първия мандат за сформиране на кабинет в рамките на 51-ото Народно събрание.  
По думите на държавния глава е имало достатъчно време парламентарно представените партии да изпълнят своята отговорност по Конституция. Демонстрация на безотговорност е с лека ръка да задраскаш всичко и да хвърлиш страната в поредните предсрочни парламентарни избори при толкова много висящи проблеми, заяви Румен Радев. 
Помолен да коментира липсата на приет държавен бюджет, президентът посочи, че това е въпрос, който е в прерогативите на Министерския съвет и Народното събрание и очаква новата бюджетна рамка да бъде в интерес, както на гражданите, така и на българската икономика, за да се гарантират конкурентоспособност и перспективи. „Точно преди една година заявих, че влизаме в 2024-а с половинчати решения на основните предизвикателства. Днес сред българите се засилва усещането, че сме поели устойчив курс към несигурност и нестабилност, че пилеем ценно време, а политическата класа е неспособна да им предостави каквито и да е решения – от базовите проблеми до стратегическите предизвикателства“, каза още Румен Радев. 
В отговор на въпрос относно предстоящия избор на нов главен прокурор, президентът посочи, че настоящият състав на Висшия съдебен съвет нееднократно е демонстрирал зависимости и е подвластен на актуалната политическа конюнктура. Затова в тази ситуация, по думите на държавния глава, и особено при изтекъл мандат на ВСС и само при една кандидатура, не този състав трябва да избира главен прокурор. „Това в никакъв случай няма да допринесе за връщането на доверието в съдебната система”, допълни Румен Радев. 
След водосвета на бойните знамена и знамената светини на Българската армия президентът Радев поздрави на днешния ден – Богоявление, военнослужещите в Българската армия. Държавният глава посочи, че тази година основен приоритет за Европа ще бъде гарантирането на сигурността и фокус към боеспособността на Въоръжените сили поради все по-влошаващата се среда на сигурност. „Това важи и за България и наред с изпълнението на проектите за модернизация е изключително важно първи приоритет да бъде инвестицията в хората“, посочи той. На фона на тежкия некомплект и тревожен отлив на кадри от армията, президентът изрази очакване Народното събрание и правителството да изпълнят поетия ангажимент за увеличение на заплащането на военнослужещите, като тази стъпка следва да бъде част от цялостна програма за повишаване на мотивацията на личния състав. 
Държавният глава и върховен главнокомандващ на Въоръжените сили и вицепрезидентът Илияна Йотова участваха днес в ритуала по водосвет на бойните знамена и знамената светини на Българската армия. Президентът Румен Радев прие почетния строй на представителните части на Българската армия и положи венец пред паметника на Незнайния воин.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title "Сауди Арамко" вдигна цените на петрола за Азия, Северозападна Европа и Средиземноморието;;;8732590/7ae30a1450c34041818d3a3c1366d5f7--0--16365fbcdd2644e3908bd78c31e021a8.jpg?l=1000: 
Саудитският енергиен гигант "Сауди Арамко" (Saudi Aramco), най-големият износител на петрол в света, повишава цените за февруари на черното злато за азиатските си купувачи за първи път от три месеца. Ценовата промяна от страна на саудитската компания последва решението от миналия месец на ОПЕК+ да удължи съкращенията на производството си с още три месеца - до април 2025 г., както и спада на доставки от Русия и Иран, информира Ройтерс.
"Сауди Арамко" увеличи официалната продажна цена на своя водещия арабски лек суров петрол с 60 цента до 1,50 долара за барел над средната стойност на бенчмарка Дубай/Оман, показва ценообразуващ документ на компанията.
Премията от 90 цента за барел през януари (сделките са с месец напред, бел. ред) представляваше четиригодишно ценово дъно.
Производителят също повиши цените за други сортове петрол, които продава в Азия.
Вдигат се и цените на всички сортове суров петрол на "Сауди Арамко" с доставка през февруари за клиенти в Северозападна Европа и Средиземноморието - с 1,30 долара за барел. Официалните продажни цени на петрола, който компанията изнася за САЩ, обаче са намалени с 30-40 цента за барел.
Покачването на цената на арабски лек суров петрол за Азия беше малко по-високо от прогнозираното в анкета на Ройтерс сред шест азиатски рафинерии - от 20-50 цента.
Две компании за търговия на суровината отдадоха по-голямото поскъпване от очакваното на рязкото покачване на спот премиите през последната седмица на декември.
Миналия месец спот премиите за доставките от Близкия изток, които ще бъдат изпратени през февруари, се възстановиха, след като достигнаха най-ниското си ниво в рамките на година през предходния месец заради опасенията около доставките от Иран и Русия.
Цената на иранския суров петрол за Китай се покачи до най-високото си ниво от години, тъй като новите санкции на САЩ затегнаха капацитета за превоз и увеличиха логистичните разходи.
В Индия държавни рафинерии като "Бхарат петролиъм" (Bharat Petroleum) закупуват повече суров петрол от Близкия изток, за да компенсират по-слабото предлагане на по-евтин руски петрол.
Цените на суровия петрол в Близкия изток в близко бъдеще може да останат подкрепени от плановете на администрацията на Байдън да наложи повече санкции на Русия заради войната й срещу Украйна, казаха в неделя два източника, запознати с въпроса.
/СЛС/

Title Янаки Милев допусна загуба във втория кръг на квалификациите на турнира по тенис от сериите "Чалънджър" в Нотингам;;;3139113/20231109160223_BKK_3825.JPG?l=1000: 
Националът на България за Купа "Дейвис" Янаки Милев допусна загуба във втория кръг на квалификациите на турнира по тенис на твърди кортове от сериите "Чалънджър" в Нотингам (Великобритания) с награден фонд 91 250 евро.
Поставеният под номер 7 българин отстъпи пред третия в схемата Тристан Ламасин (Франция) с 3:6, 2:6 за 67 минути, след като допусна пет пробива.
Янаки Милев, за когото това е първи турнир за 2025 година, заработи 2 точки за световната ранглиста и 440 евро. Вчера той победи в първия си двубой представителя на домакините Хамиш Стюарт с 6:4, 7:6(7) за 87 минути.
Третата ракета на България Димитър Кузманов ще започне участие от основната схема срещу квалификант или "щастлив губещ".
/ИК/

Title Във Велико Търново се състоя общоградско поклонение и военен ритуал в чест на 177 години от рождението на Христо Ботев;;;10497904/%D0%B8%D0%B7%D1%82%D0%B5%D0%B3%D0%BB%D0%B5%D0%BD+%D1%84%D0%B0%D0%B9%D0%BB+-+2025-01-06T124950.039.jpg?l=1000: 
Във Велико Търново се състоя общоградско поклонение и военен ритуал в чест на 177 години от рождението на Христо Ботев. Пред паметника на големия български поет и революционер Христо Ботев в центъра на старата столица имаше военен ритуал, поднесени бяха венци и цветя в знак на признателност. Почетният строй беше приет от началника на Националния военен университет "Васил Левски" бригаден генерал Иван Маламов.
Велико Търново е първият град в България, в който още след Освобождението обществеността почита паметта на Христо Ботев, и това не е случайно, защото в Търново живяха най-свидните му след България – съпругата му Венета и дъщеря му Иванка, припомниха организаторите. Не е случайно, че всяка година на двете паметни дати – рождението и кончината на Ботев, пред паметника идват деца от родолюбивите групи на Детска градина „Иванка Ботева“ в града. През тази година от името на Фондация „Христо Ботев“ цветя поднесоха десетокласничките Розанна Мишева и Лилия Криндова, възпитанички на Природо-математическата гимназия „Васил Друмев“.
Цветя и венци поднесоха  заместник-кметът проф. Георги Камарашев, народният представител Ангел Янчев, председателят на Великотърновски общински съвет Венцислав Спирдонов, началникът на НВУ “Васил Левски“ бригаден генерал Иван Маламов, ректорът на Великотърновския университет проф. Димитър Димитров, заместник областният управител Иван Маринов, представители на институции и общественици.
/ЛРМ/

Title Рекорден брой мъже се хвърлиха да спасяват кръста във водите на р. Лева край Враца;;;10497881/20250106_120622.jpg?l=1000: 
Рекорден брой мъже се впуснаха да спасяват богоявленския кръст във водите на р. Лева край Враца. Над 50 мъже от областния център, кв.“Бистрец“ и с. Згориград нагазиха в реката и след спасяването на кръста изиграха ледено хоро. Най-малките бяха две 12-годишни момчета, а най-възрастният – на 61 години. Кръстът бе изваден от Иван Иванов, с. Згориград, който участва в ритуала за втори път. Той бе дарен от Врачанския митрополит Григорий със златно кръстче и с парична награда от кмета на Враца Калин Каменов.
Преди да хвърли кръста във водата, митрополит Григорий разказа за днешния празник.  „Това е празникът вероятно с най-много имена. Йордановден е, защото това събитие, което празнуваме, се случва във водите на р. Йордан. Празникът още е Кръщение Господне, защото Господ Иисус Христос пристъпи във водите на р.Йордан, за да бъде кръстен с покайното кръщение на свети Йоан Кръстител. Празникът още е Богоявление, защото Бог именно там благоволи да се яви в трите си лица, в пълнота пред събралия се народ“, посочи митрополит Григорий.
Той допълни, че празникът се нарича още и Просвещение, защото със своето явяване Бог е просветил всички човеци, не само тези, които са стояли тогава на брега на река Йордан, а оттогава досега и всички християни, които трябва да прославят Бог в три лица – Отец, Син и Свети Дух.
„Нека в днешния ден прославим триединния истинен Бог, да му се поклоним и да го призоваваме да бъде помощник на всички нас, да ни подкрепя, да ни наставлява, да ни просвещава и да ни води по пътя към царството Божие!“, призова Врачанският митрополит.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Локомотив Пловдив се раздели с вратаря Мартин Луков;;;10498050/0000.jpg?l=1000: 
ПФК Локомотив Пловдив разтрогна по взаимно съгласие договора си с Мартин Луков. Двете страни постигнаха споразумение и вратарят вече не е част от „черно-белите“, съобщиха официално от клуба.
"Мартин Луков ще остане завинаги в историята на Локомотив. Той е един от героите от спечелването на двете Купи и Суперкупата на България, като по време на престоите си при "черно-белите" записа общо 105 мача във всички турнири.
Благодарим ти за всичко, Мартине! Завинаги ще бъдеш един от нас! Желаем ти в бъдеще лични и професионални успехи!", написаха от лагера на пловдивчани на клубния уебсайт.
/КМ/

Title МВР: Информационен бюлетин – 6 януари 2025;;;1380929/MVR.jpg?l=1000: 
Бургас. На 4 януари следобед, на ул. „Янтра“ в Карнобат служители от местното районно управление спрели за проверка лека кола с бургаска регистрация, управлявана от 18-годишна карнобатлийка, с която се придвижвал и 18-годишен младеж от с. Детелина. Водачката е задържана за срок до 24 часа след тест за употреба на наркотични вещества, който отчел положителна проба за употреба на канабис. Автомобилът е иззет, по случая е образувано бързо производство. Извършен е обиск и на пътуващия в автомобила младеж, от който е иззето намереното електронно устройство за пушене /вейп-цигара/с два пълнителя, съдържащи кафяво - жълта течност ННС. Младежът е задържан за срок до 24 часа. Работата по случая продължава от служители на Районно управление - Карнобат.
Служители от Първо РУ в областния град извършили претърсване в частен дом, обитаван от 34-годишен криминално проявен бургазлия, като намерили и иззели суха зелена тревна маса канабис, с общо тегло около 5 г. Бургазлията е задържан с полицейска заповед за срок до 24 часа. Работата по случая продължава.
Плевен. Сигнал за масово сбиване в Плевен е бил получен на 4 януари около 3 часа във Второ РУ. Помощ от полицията потърсила жена, която разказала, че на паркинг на магазин в ж.к. „Сторгозия“ има масов бой. Незабавно са насочени два автопатрула и служители от криминална и охранителна полиция, взети са мерки за преустановяване на физическата саморазправа и възстановяване на обществения ред. Снети са обяснения от очевидци и участници. Станало ясно, че между две компании е възникнал конфликт, който е прераснал в сбиване и са пострадали трима участници, основно  с охлузвания. Образувано е досъдебно производство. Работата по документиране на случая продължава под контрола на прокурор от РП – Плевен.
37-годишен е бил задържан на 3 януари за притежание на наркотици, след като служители от Първо РУ спрели за проверка автомобил "БМВ". Установена е самоличността на водача, който отказал да бъде тестван за употреба на алкохол и наркотици. При последвалото претърсване в колата е открита топка суха зелена тревиста маса с мирис на марихуана. Сезирана е Районната прокуратура – Плевен, образувано е досъдебно производство по чл.354 „а“, ал.3, т.1 от Наказателния кодекс. Работата продължава разследващ полицай. 
Варна. Метамфетамин и тетрахидроканабинол иззели преди дни полицаи от Трето РУ в областния град и от РУ Провадия след като проверили двама  мъже, на 23 и 29 г. , от Нови пазар. От тях униформените иззели откритото кристалообразно вещество, реагирало при експертните справки на посочените наркотични вещества. Срещу двамата са образувани бързи производства, материалите са докладвани прокуратурата. Мъжете са били задържани за притежание на наркотици.
Двама шофьори, на 16 и 33 години, са задържани през почивните дни. Те били спрени за проверки и бързо станало ясно, че са неправоспособни, а монтираните на автомобилите им регистрационни табели не отговарят на управляваните леки коли. Единият водач отказал да бъде изпробван за употреба на наркотични вещества, а пробата на по-възрастния дала положителен резултат за употреба на амфетамин и метамфетамин.  Срещу  тях са образувани досъдебни производство.
Сливен. Криминалисти от участък „Петолъчка“ към РУ-Сливен са задържали две непълнолетни момчета за кражба на пари от частен дом в село Драгоданово. В края на миналия месец двете момчета проникнали с взлом в къща, обитавана от мъж на 84 години и извършили кражба на сумата от 500 лева. Двамата направили самопризнания и са върнали част от откраднатата сума. Работата по образуваното досъдебно производство продължава. 
Благоевград. След незабавно предприети издирвателни действия полицейски служители от РУ-Сандански задържали непълнолетен младеж и 83-годишен мъж. На 3 януари по обед двамата жители на с. Микрево, община Струмяни влезли в къща в с. Горна Крушица и със сила отнели към 35 лева от 66-годишния обитател. Мъжът е пострадал с травма на главата и счупени ребра. Извършителите са задържани със заповед за задържане до 24 часа. За случая е уведомена прокуратурата, образувано е  досъдебно производство.
Монтана. Служители на РУ Лом задържаха извършител на грабеж в крайдунавския град. На 3 януари, малко след 14 часа в РУ Лом постъпил сигнал за възникнал инцидент между мъж и две жени в района на аптека в града. Към мястото незабавно бил изпратен дежурен автопатрул и при пристигането служителите установили, че същия ден 31-годишен рецидивист от крайдунавския град се срещнал с две жени – на 45 г. и 51 г., като с първата доскоро съжителствал. От нея той поискал 1200 лв. и личната й карта, но тя отказала да предаде документите си. Тогава мъжът издърпал портмонето й, а когато по-възрастната опитала да подаде сигнал на 112, отнел и мобилния й телефон. Скоро 31-годишният е установен и доведен в РУ Лом, където е задържан за 24 часа. По случая са извършени редица процесуално-следствени действия. Образувано е досъдебно производство по чл. 198 от НК.
Перник. Четирима са задържани за скандал и побой в Перник. Инцидентът е станал на 3 януари малко преди 21 часа, в пернишкия кв. „Рудничар“ - няколко човека влезли в саморазправа, която по-късно прераснала в сбиване. Пострадал е 21-годишен местен жител, който е със счупен нос и избити зъби. След свадата участниците напуснали местопроизшествието и се укрили. При последвалите оперативно-издирвателни действия служителите от Първо РУ задържали четирима – 45-годишен и синовете му, на 19 и 21 години, както и  24-годишен. Задържани са за срок до 24 часа и причините и съпричастността им към случилото се са в процес на установяване. Образувано е досъдебно производство по чл. 129, ал. 2 от Наказателния кодекс, работата по което продължава под надзора на прокуратурата. 
Стара Загора. Служители на областната дирекция на МВР се отзоваха на няколко случая на сигнали за домашно насилие през последните дни. На 4 януари 39-годишна съобщила във Второ РУ-Стара Загора за упражнено спрямо нея насилие от 34-годишен, с когото съжителства. На другия ден вечерта, в РУ-Казанлък е прехвърлено обаждане на тел. 112 от 48-годишна жителка на с. Горно Изворово по подобен повод – насилие от съпруга й, на 47 г. В този ден сигнал е получен и в РУ-Раднево, където 53-годишна жена се оплакала от домашно насилие и отправени закани от мъжа, с който живее, и той на 53 г. Жената е получила медицинска помощ и е освободена. И по трите случая са образувани досъдебни производства, тримата мъже са задържани за срок до 24 часа.
Кюстендил. Досъдебно производство за кражба на картина и златен пръстен от къща в областния град е образувано вчера. Изяснено е, че посегателството  е извършена от 25-годишен местен жител, който имал ключ от жилището. Служители на районното управление РУ претърсили дома му и открили картината, която е предадена. За случая е уведомен дежурен прокурор. 
В края на миналата седмица 47-годишен мъж от Дупница нападнал в Градската градина жителка на града, нанесъл й побой и й отнел мобилния й телефон. След постъпването на сигнала в РУ Дупница, са предприети незабавни действия за установяване и издирване на извършителя и той е задържан. По случая е образувано бързо полицейско производство, уведомена е прокуратурата.
Видин. В землището на с. Рабиша на 4 януари униформени спрели за проверка 48-годишен видинчанин. От него са иззети незаконно притежавана ловна пушка с пълнител и боеприпаси и калъф с още пет патрона. Мъжът е бил задържан в ареста на РУ-Белоградчик. По случая е образувано досъдебно производство по чл.339, ал.1 от Наказателния кодекс.
Търговище. Установена и задържана с полицейска мярка е извършителка на кражба от магазин на търговска верига след получен на 4 януари следобед сигнал. Според информацията от обекта са изнесени хранителни продукти на обща стойност около 270 лв. При проведените от служители на управлението незабавни издирвателни и процесуално-следствени действия  извършителката е установена – 38-годишна жена от с. Калипетрово, община Силистра. Тя е известна на полицията с извършени от нея предишни кражби, осъждана. Задържана е в РУ-Търговище за срок до 24 ч на основание чл. 72, ал. 1, т. 1 от Закона за МВР. По случая е образувано бързо полицейско производство. 
Пазарджик. Трима са задържани за притежание на наркотици. Автопатрул при РУ-Септември засякъл пред жилището му 22-годишен мъж от септемврийското село Симеоновец. При последвалата проверка се оказало, че той държи в автомобила си неголямо количество синтетичен канабиноид. Дрогата е иззета, а притежателят й задържан в ареста. Екипи от сектор „Криминална полиция“ при РУ-Пазарджик провели полицейска операция на територията на пазарджишкото село Юнаците. Там били засечени 39-годишна жителка на близкото село Ивайло и 22-годишен местен жител. У дамата криминалистите открили 30 полиетиленови пликчета със синтетичен канабиноид, а у мъжа 13 броя със същото съдържание. Двамата са задържани в ареста на РУ-Пазарджик, а спрямо тях се водят бързи производства.   
София. Полицай от Девето РУ задържаха криминално проявен мъж за притежание на наркотици. Дни преди Коледа униформените служители извършили проверка на 27-годишен мъж в трамвай в столичния квартал „Люлин“. Той направил опит да изхвърли кутия от цигари, съдържаща 13 полиетиленови сгъвки с растителна маса. От изготвената експертна справка станало ясно, че веществото е коноп с тегло 12,45 грама. По случая е образувано досъдебно производство по  член 354 от НК.  Събраните материали са докладвани в Софийска районна прокуратура. Мъжът е привлечен като обвиняем, наложена му е мярка за неотклонение „задържане под стража“ за срок до 72 часа.
/СТГ/

Title Най-важното за нас е да видим на първо четене какво ще се случи със Закона за съдебната власт, каза Кирил Петков;;;undefined: 
This is a modal window.
Beginning of dialog window. Escape will cancel and close the window.
End of dialog window.
Най-важното за нас е да видим на първо четене какво ще се случи със Закона за съдебната власт. Това заяви пред журналисти съпредседателят на „Продължаваме Промяната“ (ПП) и депутат от „Продължаваме Промяната – Демократична България“ (ПП-ДБ) Кирил Петков. Той присъства в София на тържествено честване на 177-годишнината от рождението на Христо Ботев, което се състоя пред бюст-паметника на поета в Борисовата градина.
По думите на Петков промените в Закона за съдебната власт са от огромно значение. Той смята, че не може да се допусне и.ф. главен прокурор да бъде избран за главен прокурор със седемгодишен мандат.
За 7 януари, вторник, са свикани първите заседания на Комисията по конституционни и правни въпроси и на Комисията по бюджет и финанси. 
“Делян Пеевски ясно заяви, че иска да ходи на избори. Борисов и ГЕРБ заявиха, че не искат да подпишат декларацията, което означава, че не искат да скъсат зависимостта си от Пеевски, и резултатът е ясен“, каза Петков относно провалените преговори за съставяне на кабинет. „За съжаление показаха, че тази зависимост между двамата, докато не бъде скъсана, по-добро бъдеще за България ще е трудно", коментира още той. И припомни, че ПП не са участвали в преговорите.
ГЕРБ-СДС вчера обяви, че прекратява преговорите за съставяне на правителство, а от ДБ изпратиха позиция, в която съобщиха, че са научили за решението на колегите си от ГЕРБ от медиите.
/ТНП/

Title Британският премиер Стармър разкритикува онези, които „разпространяват лъжи и дезинформация“ онлайн;;;10427972/3c719e99ab3c42a0984e399bd692a240--0--c5b9a275a7f8476293362d53575cdec4.jpg?l=1000: 
Британският премиер Киър Стармър заяви днес, че хората, разпространяващи лъжи и дезинформация онлайн, не се интересуват от това да подкрепят жертвите (на престъпления), а единствено от самите себе си, предаде Ройтерс.
„Онези, които разпространяват лъжи и дезинформация във възможно най-широк мащаб не се интересуват от жертвите, а само от самите себе си“, каза Стармър, отговаряйки на въпрос за неотдавнашните атаки на Илон Мъск срещу начина, по който премиерът е подходил към случаите на блудство с деца във Великобритания.


/ЛМ/

Title С тържествен митинг-поклонение в Калофер беше отбелязана 177-годишнината от рождението на Христо Ботев;;;10497875/viber_image_2025-01-06_13-34-33-828.jpg?l=1000: 
С тържествен митинг-поклонение на Мемориален комплекс „Христо Ботев“ в Калофер бе отбелязана 177-годишнината от рождението на поета революционер Христо Ботев.
Тържественото отбелязване на годишнината  започна с полагането на цветя пред паметника на Иванка Ботева – майката на Ботев, и на барелефа на Христо Ботев в Национален музей „Христо Ботев“ и рецитация на стихотворението „Майце си“.
Преди 177 години в дома на даскал Ботьо проплаква първородно чедо от мъжки пол. Сякаш стихията на  природата в Калофер си била намерила  временен подслон  в тялото майчино, за да се сроди със стихията на мисълта и делото Ботьови, започна словото си  кметът на Калофер Драгомир Боев. „Когато стихията ражда стихия, последствията са разиграно море“ – това са думи на Захари Стоянов, едно описание на Христо Ботев.  Ботев в съзнанието на народа е буен, буден, бродстващ, по братски благороден, колкото благ, толкова и бодлив, безкористен, безстрашен, безумен,  безизмерен, безсмъртен, каза кметът на Калофер.  И продължи „Да постъпим като него в нашия живот личен, социален и национален и  да посегнем към героизма на обикновеното ежедневие с най-голямо Ботево оръжие - безконечното му човеколюбие  и градивно себераздаване. Когато стихията ражда стихия, Ботев се случва. Калоферци и българи, нека всеки от нас съхрани в себе си частица от Ботьовия градивен гняв и го прероди в общополезното! Калофер ще го бъде чрез нас“, заключи Драгомир Боев.
Ботев и паметта за Ботев нямаше да бъде толкова жива и толкова силна, ако поколения калоферци не я съхраняваха и не я пазеха като най-скъпия им завет – с тези думи започна словото  си Емил Кабаиванов, кмет на община Карлово. „За Ботев революционера можем да кажем  няколко неща: честен, изключително отдаден на народното дело, поставил свободата и битката за свобода на отечеството, но и на общността като свой идеал. Защото  Ботев не се бори само за национално освобождение на България, това му е първата и най-важна цел, но той говори за това, че общностите, селата, регионите трябва да имат свободата да вземат решения, които да бъдат в интерес на общността. Не са много националните революционери от такъв ранг като Ботев, които със съзнанието, че отиват и жертват живота си, всъщност дават пример на останалите свои събратя“, каза Кабаиванов.  И продължи: „Днес ако ние говорим за Ботев като поет и революционер, ние си даваме сметка, че ако Раковски беше идеологът, Васил Левски беше организатор и доразвил идеологията на Раковски, то Ботев беше сърцето на националната революция. А без сърце, без емоция, без страст, без обич и омраза революция не се прави  и свобода не се постига, защото тя не идва даром“, изтъкна Кабаиванов. Според него без силна обич към България, без да поставим интересите на нашата родина над всичко, преди нашите интереси, трудно ще се движим напред. „Ето за това днес ни е необходим Ботев, неговият дух, неговата обич, неговата саможертва, когато я имаме, когато е в съзнанието ни и в сърцето ни, за България, макар и в трудни дни, опасност няма. България ще пребъде, докато е жив духът, споменът и  примерът на Ботев“, заключи кметът на Карлово.      
Тържественото отбелязване 177-ата  годишнина от рождението на Христо Ботев в Калофер завърши с полагането на „Гирлянд на славата“ пред паметника на поета революционер. 
В тържественият митинг-поклонение, посветен на годишнината, участваха още командирът на 61-ва Стрямска механизирана бригада  Карлово бригаден генерал Маргарит Михайлов, председателят на Общински съвет - Карлово Доньо Тодоров, заместник областният управител на област Пловдив Нурджан Караджова, народни представители, общински съветници, общественици, граждани, както и деца и младежи от школите на футболен клуб „Христо Ботев“ в Пловдив. Тържествата, посветени на 177 години от раждането на Христо Ботев, са организирани от Община Карлово, Кметство Калофер, Националния музей „Христо Ботев“- Калофер, Народното читалище „Христо Ботев-1869“-Калофер, СУ „Христо Ботев“-Калофер и  ДГ ‚Радост“- Калофер.
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Районна прокуратура-Стара Загора привлече като обвиняем и задържа мъж за принуда, закана с убийство и блудство;;;2373592/%D0%90%D0%BF%D0%B5%D0%BB%D0%B0%D1%82%D0%B8%D0%B2%D0%BD%D0%B0+%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0+%E2%80%93+%D0%9F%D0%BB%D0%BE%D0%B2%D0%B4%D0%B8%D0%B2+%E2%80%93%D0%BB%D0%BE%D0%B3%D0%BE.jpg?l=1000: 
Районна прокуратура-Стара Загора повдигна три обвинения на Ж.П., на 28 г. Първото обвинение е за това, че на 01.01.2025 г. в гр. Гълъбово, обл. Стара Загора, чрез нанасяне на удари с палка е принудил 32-годишен мъж да извърши нещо противно на волята му, като е употребил за това сила. Престъплението е квалифицирано по чл.143, ал. 1 от Наказателния кодекс.
Второто обвинение е за това, че на 01.01.2025 г. в гр. Гълъбово, обл. Стара Загора, е извършил действия по полово удовлетворение с лице от същия пол – с 32-годишния мъж, като е употребил за това заплашване – престъпление по чл. 157, ал. 1 от Наказателния кодекс.
Спрямо Ж.П. е повдигнато обвинение и за това, че на 01.01.2025 г. в гр. Гълъбово, обл. Стара Загора, се е заканил с убийство по отношение на същия 32-годишен мъж и на негови роднини и това би могло да възбуди основателен страх за осъществяването му. Престъплението е квалифицирано по чл.144, ал. 3 вр. ал.1 от Наказателния кодекс.
Ж.П. познавал пострадалия мъж и в новогодишната нощ го поканил в дома си. Няколко часа по-късно пострадалият бил вързан със свински опашки и бит с пръчка. Осъществени били спрямо него блудствени действия и бил заплашен с убийство, ако съобщи на полицията за случилото се.
Наблюдаващият прокурор е предявил обвинение спрямо Ж.П. и предварително задържане за срок до 72 часа. Предстои Районна прокуратура-Стара Загора да внесе в съда искане за вземане на мярка за неотклонение „задържане под стража“ спрямо обвиняемия.
 
 
 
/СТГ/

Title 37-годишен мъж извади богоявленския кръст в Сливен;;;10498006/viber_%D0%B8%D0%B7%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5_2025-01-06_13-59-33-861.jpg?l=1000: 
За втора поредна година 37-годишният Иван Русев извади богоявленския кръст от водите на река Новоселска в Сливен. Той получи парична награда от името на кмета Стефан Радев, която връчи заместник-кметът Стоян Марков. 
След като архиерейският духовен надзорник Панайот Сотиров хвърли кръста, заедно с Иван в студената вода влязоха още десетина мъже, а над 30 се включиха в мъжкото хоро.  
Събитието се организира от Сдружение „Св. Георги Победоносец", със съдействието на Община Сливен. 


/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Пуснаха в продажба билетите за домакинството на Марица Пловдив от женската Шампионска лига по волейбол;;;10100653/BIB_2485.JPG?l=1000: 
Билетите за първия домакински мач на Марица (Пловдив) за новата година вече са в продажба и могат да се закупят онлайн. Пловдивчанки ще играят на 9 януари (четвъртък), от 19:00 б.в. в зала „Колодрума“ срещу полския ДевелопРес (Жешув) в петата си среща от групите на Шампионската лига по волейбол.
Талоните за срещата ще бъдат на цена от 20 лв. и 10 лв. за ученици и пенсионери.
Билетите се продават в цялата мрежа на Ticketportal, включваща бензиностанциите на OMV, магазините Office 1 Superstore и Офис 2 и книжарниците Booktrading. Може да закупите билети и от сайта Grabo.bg.
В деня на мача пропуски ще има и на касите на зала „Колодрума“.
/БД/

Title Мигрантите, открити мъртви в края на миналата година в Странджа, са починали от преумора и измръзване, каза в Пловдив министър Атанас Илков;;;undefined: 
Тримата мъже, открити мъртви в района, обслужван от Гранично полицейско управление – Средец, са починали от преумора, измръзване, най-вероятно от многото енергийни напитки, които пият по време на прехода им. Това каза пред журналисти в Пловдив служебният министър на вътрешните работи Атанас Илков. По думите му от съдебно-медицинските експертизи по категоричен начин е доказано, че няма данни за насилие.
Министърът заяви, че няма подадени сигнали за проявено насилие от страна на гранични полицаи спрямо мигранти. Колегите имат достатъчно опит и подготовка, за да си изпълняват функциите по закон, каза Илков и допълни, че за конкретния случай са се отзовали веднага на сигналите. 
БТА припомня, че става въпрос за два отделни случая. Първият сигнал за двама починали е подаден на спешния телефон 112 на 28 декември. Изпратеният на място граничен патрул е открил телата на двама мъже, без документи за самоличност. Ден по-късно - на 29 декември, е открито тялото на трети човек. Самоличността му също не е установена. На този етап се предполага, че тримата са предприели преход през силно пресечен терен в Странджа.
Министърът коментира издирването на 13-годишното момче от село Конаре, което изчезна преди повече от 20 дни. По думите му днес водолази претърсват един от водоемите в района. Няма да спрем до последната надежда, за да стигнем до това дете, каза Илков.
Няма данни за установени дисциплинарни нарушения от страна на служителите, отговори Илков на въпрос относно проверките на инцидента, при който в Пловдив полицай почина, след като бе застрелян от детето си. 
 
/ТНП/

Title Над 40 младежи и мъже играха благотворително ледено хоро в река Харманлийска на днешното Богоявление;;;undefined: 
This is a modal window.
Beginning of dialog window. Escape will cancel and close the window.
End of dialog window.
Над 40 младежи и мъже играха благотворително ледено хоро в река Харманлийска на днешното Богоявление. След поднасянето на венци и цветя на бюст-паметника на Христо Ботев на 177-годишната от рождението на поета и революционера, литийно шествие се отправи от центъра на града през историческата забележителност "Гърбавия мост" към реката.
Стотици харманлийци бяха се стекли на двата бряга, за да наблюдават йордановденския ритуал. След изпълнението на народния танц отец Живко отслужи Велик богоявленски водосвет и хвърли разпятието Христово във водите. Кръстът бе спасен от 16-годишния Георги Наков Иванов, ученик в професионална гимназия в Хасково. "Участвам за втори път в церемонията на Йордановден. Очаквах да победя останалите. Емоцията е страхотна, пожелавам си здраве", каза пред БТА Иванов. 
До момента за благотворителната кауза – лечение на болен жител на общината, са събрани 330 лева, но тепърва предстои отварянето на кутиите с дарения.
Православни богоявленски ритуали се състояха във всички пет общини, разположени на река Марица в Хасковска област, съобщиха от общинските администрации. В Димитровград кръстът бе спасен от 16-годишния ученик Александър Еленков, който бе най-бърз от 29-те, хвърлили се в Марица. В Любимец до разпятието най-бързо преплува 21-годишният студент Мартин Василев, а в Свиленград - 18-годишният абитуриент Христо Георгиев, който се състезаваше с още деветима.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Даря Касаткина и Паола Бадоса преодоляха успешно първия кръг на турнира по тенис в Аделаида;;;9202286/1a7eecd2022348678a1eb94f67deb36d--0--8592df04a8bc4f27b771401f8848ce69.jpg?l=1000: 
Третата в схемата Даря Касаткина (Русия) се класира за втория кръг на турнира по тенис на твърда настилка в Аделаида (Австралия) от сериите УТА 500 с награден фонд 1 064 510 долара.
Финалистката в надпреварата от предишните два сезона Касаткина преодоля на старта участващата с "уайлд кард" Оливия Гадецки (Австралия) с 6:2, 6:3 за час и 24 минути игра.
Следващата й противничка ще бъде друга представителка на домакините с "уайлд кард" Емерсън Джоунс, която се наложи над китайската квалификантка Синюй Ван с 6:4, 6:0.
"Мисля, че Аделаида е турнирът, на който съм играла най-много в моята кариера", заяви Касаткина, която достигна до шест финала в турнирите на Женската тенис асоциация през миналата година и спечели две титли.
"Това е началото на сезона, така че съм щастлива да съм обратно на корта", добави рускинята.
Петата поставена Паола Бадоса от Испания надигра трудно преминалата през квалификациите Пейтън Стърнс (САЩ) с 6:7(5), 6:3, 7:5. Двубоят продължи два часа и 45 минути.
Екатерина Александрова (Русия) започна с успех над представителката на Канада Лейла Фернандес с 6:4, 3:6, 6:2, а Юлия Путинцева (Казахстан) надигра олимпийската вицешампионка от Париж 2024 Дона Векич (Хърватия) с 6:2, 6:3.
Александрова ще се изправи в спор за достигане до следващия кръг срещу втората поставена Ема Наваро от САЩ. Наваро и сънародничката й и водачка в схемата Джесика Пегула ще стартират участието си на турнира в Аделаида директно от втория кръг.
/КМ/

Title Община Русе: 53-годишният Венцислав Николов хвана Богоявленския кръст;;;10497974/8.jpg?l=1000: 
С ритуал по спасяване на кръста във водите на река Дунав и водосвет на бойните знамена в Русе бе отбелязан големият християнски празник Богоявление. Светият символ бе хванат от 53-годишния Венцислав Николов, който бе и най-възрастният участник в ритуала в студените води на реката. Русенецът получи парична премия и дар от кмета Пенчо Милков, икона от областния управител Драгомир Драганов, както и осветен сребърен кръст и икона от русенския митрополит Наум.
„Пример сте за всички ни, бъдете жив и здрав още дълги години и нека частица от Вашата сила да влезе в нас.“
С тези думи кметът Пенчо Милков поздрави Венцислав Николов. Той честити Богоявление, като изрази надежда, че русенци ще продължат да пазят и ценят традициите.
Венцислав Николов е професионален спасител. Той сподели, че успява да извади кръста за първи път, въпреки че е участвал в ритуала и на други места в България. Според него плуването в река Дунав е най-трудно заради течението и дънерите по дъното. Затова предварително се подготвил, като хвърлил клечка в реката сутринта, за да провери накъде се носи течението. Николов посвети успеха на своите двама синове, като желанието му е да им вдъхне уважение към традициите и следващата година да скачат за кръста заедно. 53-годишният русенец заяви, че вярата му е помогнала и пожела здраве и мир.
Тази година 20 мъже участваха в ритуала по спасяване на кръста във водите на река Дунав. Най-младият от тях е на 18 години. Според поверието в обичая участват мъже, а който хване кръста ще бъде здрав през цялата година.
Богоявленският водосвет започна с литийно шествие от Катедрален храм „Света Троица“, което бе водено от Негово Високопреосвещенство Наум, с участието на свещеници от Русенската Света митрополия и граждани. На русенския кей бе отслужен тържествен водосвет на бойните знамена на Българската армия. В церемонията се включи Военно формирование 32420 с командир подп. Павлин Илиев, което прие почетния караул, както и 13-и Младежки гвардейски отряд към Общинския младежки дом и Национално дружество „Традиция“ – клон Русе. Общинският духов оркестър с ръководител Димчо Рубчев изпълни тържествени маршове. 
На церемонията по случай Богоявление присъстваха още заместник-кметовете Димитър Недев, Златомира Стефанова, Борислав Рачев и Никола Лазаров, заместник областният управител Георги Георгиев, председателят на Общинския съвет акад. Христо Белоев, началникът на РУО – Русе д-р Росица Георгиева, началникът на Военното окръжие в Русе полковник Васил Петров, директорът на Регионална дирекция „Пожарна защита и безопасност на населението“ комисар Светослав Войчев, както и представители на БЧК, Гранична полиция, Морска администрация, Центърът за спешна помощ и УМБАЛ „Медика“, които се погрижиха за безопасността на ритуала.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title АНСА: Арестът на Чечилия Сала няма нищо общо с този на Мохамад Абедини, заяви Иран;;;10461150/2630413511734fc8b0ee3e27e89f33e9--0--7017e995578d405ebe304eb627423e1c.jpg?l=1000: 
Иранските власти заявиха днес, че арестът на 19 декември на италианската журналистка Чечилия Сала няма нищо общо с ареста на 16 декември на летището в Милано на иранския инженер Мохамад Абедини, обвинен в САЩ, че е изнасял части от дрон, използван за убийството на трима американски военни в Йордания преди година, предаде италианската новинарска агенция АНСА.
„Италианската журналистка беше задържана за нарушение на иранските закони, докато мярката, предприета от САЩ срещу Абедини е нещо като вземане на заложник“, заяви говорителят на иранското Министерство на външните работи Есмаил Багаи. Той допълни, че арестът на Сала е предмет на иранско разследване.
„Италианската журналистка беше арестувана за нарушение на законите на Ислямската република, както съобщи в изявление отделът за чуждестранни медии на Министерството на културата и ислямските насоки“, заяви Багаи. „Разкриването на последното развитие на събитията и на детайлите по случая зависи от говорителя на правосъдното министерство“, допълни той.
Сала, на 29-годишна възраст, репортер на свободна практика на вестник „Фолио“ и подкастър на медията „Кора“, в момента е държана в изолация на известния затвор „Евин“ в Техеран.
Премиерът Джорджа Мелони вчера обсъди случая с новоизбрания президент на САЩ Доналд Тръмп във Флорида и според „Ню Йорк Таймс“ „е натиснала силно“ като част от усилията на италианското правителство да се постигне освобождаването на Сала.
На 15 януари ще има изслушване в Апелативния съд на Милано по молбата за домашен арест на иранския инженер.
„Файненшъл Таймс“ заяви днес, че светкавичното посещение на Мелони при Тръмп се случва, докато премиерът „се сблъсква с най-тежкото си дипломатическо предизвикателство, откакто е на власт“, белязано от „вътрешен политически протест заради ареста в Иран на италианската журналистка“.
Родителите на Сала поискаха дискретност по случая от медиите.
„Ситуацията с дъщеря ни, Чечилия Сала, задържана в затвор в Техеран през последните 16 дни, е сложна и силно притеснителна“, заявиха Елизабета Вернони и Ренато Сала. „За да се опита да я прибере обратно у дома, нашето правителство се мобилизира и сега, в допълнение към усилията на италианските власти, са нужни конфиденциалност и благоразумие“, допълниха те.
Рим призова Техеран да се увери, че Сала е задържана при достойни условия и тя да бъде освободена възможно най-скоро.
В последното си обаждане до семейството си Сала е казала, че условията ѝ в  „Евин“ не са се подобрили и че тя няма матрак, а само две одеяла, едно да сложи на пода, за да спи, и друго, за да се предпази от лютия студ.
Тя също каза, че няма маска за сън, за да спи, докато светлината в килията ѝ свети цял ден и цяла нощ.
Междувременно Абедини, който е задържан в затвора на Миланската опера, е казал на своя адвокат Алфредо де Франческо, че ще се моли за Сала и за себе си.
(Тази информация се разпространява по споразумение между БТА и АНСА)
/ЛМ/

Title Община Сливен: Водосвет на бойното знаме на военно формирование 22 220 беше извършен на Богоявление;;;10497941/DSC_6420.jpg?l=1000: 
По традиция на Йордановден беше извършен водосвет на бойното знаме на военно формирование 22 220. Ритуалът се състоя пред църквата „Света Петка“ в Сливен. На събитието присъства кметът Стефан Радев, който поздрави военнослужещите и използва случая и да отправи благопожелания и към всички именници. 
„Днес празнуваме един от най-големите християнски празници – Богоявление. На този ден Господ се явява на хората, за да покаже, че има и един друг свят – свят, в който всички ние искаме да живеем. По традиция на този ден се освещават бойните знамена на нашата армия. Използвам случая да пожелая на всички военнослужещи по-малко реални ситуации, за които така или иначе са подготвени. На вас и семействата ви пожелавам много здраве и семейно щастие и да сте удовлетворени от това, което правите и което постигате!“, каза кметът Радев.
Водосветът беше отслужен от отец Йоан Петров. Той също поздрави военнослужещите.  
„Бойното знаме е един от нашите велики символи, пред които скланяме глава с огромна признателност, както и към нашите военни не само в миналото и историята ни, но и в днешни дни. Това знаме вплита в нас любовта към родината, силата на българския дух и мъжеството на българския воин“, каза отец Йоан. 
На събитието присъстваха също председателят на Общински съвет-Сливен Димитър Митев и командирът на военното формирование полк. Любомир Вачев. В ритуала участваха почетен караул и Военният духов оркестър.
Тържественият ритуал за освещаване на бойното знаме в Сливен се извърши за втори път пред църквата „Света Петка“. Изграждането й беше завършено след повече от 15 години през 2023 година. Църквата беше издигната с дарения на митрополията, бизнеса, съветници, общественици и граждани. Над 300 000 лева отдели Общината за благоустрояването на района. 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Пламен Гергов хвана богоявленския кръст във водите на река Искър в Самоков;;;10497839/20250106_122229%280%29.jpg?l=1000: 
Тази година на Богоявление Пламен Гергов хвана богоявленския кръст от водите на река Искър в Самоков. Около 80 младежи и мъже се хвърлиха в ледените води. 
Гергов каза, че днес скача в чест на своя дядо, който е починал през 2008 година. Гергов е от Самоков и е на 36 години. Днес Пламен Гергов се хвърля за втори път, като първият е бил преди няколко години. 
Пламен Гергов получи парична награда в размер на 100 лева от кмета на община Самоков инж. Ангел Джоргов. Той ще ги дари на местен храм и посочи, че иска с тях да бъдат закупени свещи, които да бъдат раздадени на възрастните хора. „Набожен човек съм и обичам да помагам на хората“, добави той. 
Кметът пожела на всички смелчаци, скочили във водите на Искъра, и на жителите на общината здрава и успешна година. 
„В светлината на празника на Богоявление търсим начина, по който човек ще се докосне до Бога. Ритуалът е нещо хубаво, традицията е нещо чудесно, но самата духовна сърцевина на празника е тази – човек да разкрие душата си за Божията светлина, за да се яви Бог в нея, така както се е явил в Йорданските струи“, каза пред медии архиерейският наместник на Самоковската духовна околия отец Михаил Колев. Той посочи, че желае на всички да отворят широко сърцата си за Бога. „Вие виждате, че младежът, който извади кръста, направи точно това и аз само мога да благодаря на Господ за това, че нашите юнаци, които бяха тук, не се хвърлиха само за да спасят дървото, а за да спасят истинския Христов кръст, за да намерят в него силата и молитвата към Бога“, посочи отец Михаил. 
Той добави, че приема идеята парите да бъдат дарени на възрасти хора, които да закупят с тях свещи, като истинска, неподправена и християнска. 
Всички, които се хвърлиха във водата, получиха по една икона от отец Михаил, а празничната програма бе съпроводена от гръм на черешово топче и каба гайди, подготвени от участниците от Клуб за историческо оръжие „Чакър войвода“. 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Варна отбеляза Свето Богоявление и 177 години от рождението на Христо Ботев;;;10497927/DSC_5785.jpg?l=1000: 
С тържествена Богоявленска литургия, отслужена в катедралния храм „Св. Успение Богородично“ от свещенослужители от Българската православна църква, започна във Варна днешният празник Свето Богоявление. По традиция на Йордановден празнува и Българската армия, затова на площад „Св. Св. Кирил и Методий“ Варненският и Великопреславски митрополит Йоан отслужи водосвет за благославяне на бойните знамена, православното войнство и неговото оръжие. 
Кметът Благомир Коцев, заместник-кметове и кметове на районните администрации във Варна, областният управител проф. Андрияна Андреева, председателят на Общинския съвет Христо Димитров, представители на различни институции и вероизповедания, политици и много граждани присъстваха на празничния ритуал. В него участваха представителни блокове от военните формирования от Варненския гарнизон – на ВВМУ „Н. Й. Вапцаров“, Военноморска база – Варна и варненските поделения. Ритуалът бе командван от кап. I ранг Трифон Митишев и премина под звуците на Представителния духов оркестър на ВМС с диригент лейт. Даниел Лазаров. Блоковете бяха поздравени от командира на ВМС контраадмирал Кирил Михайлов. 
За първи път подобен ритуал е извършен по заповед на цар Симеон Велики на 20 август 917 г. преди решителната битка при река Ахелой. По-късно ритуал по освещаване на бойните знамена започва да се провежда на днешния празник Богоявление. Съхранен във вековете на турско робство, той е възроден със заповед на княз Александър Батенберг.  Прекъснат е отново през 1946 г. и възстановен през 1993 г. в настоящия си вид. 
Празничната програма продължи с общоградско шествие от пл. „Св. Св. Кирил и Методий“ през пл. „Независимост“, бул. „Княз Борис I“, бул. „Сливница“, площад „Антон Новак“ до Морската градина. С военен ритуал беше отбелязана 177-годишнината от рождението на Христо Ботев. Венци и цветя в знак на признателност към делото на великия поет и революционер пред неговия паметник в Алеята на Възраждането положиха кметът Благомир Коцев, областният управител, председателят на Общинския съвет, представители на ВМС, на Варненската и Великопреславска света митрополия, на районните администрации, съдебните и други институции в града, политически лица и граждани. 
Днешната празнична програма е организирана от Община Варна, Военноморските сили и Варненската и Великопреславска света митрополия.  
 
 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Германката София Шнайдер е готова за дебют в Световната купа по биатлон за сезона;;;5011015/72708736618744f08ebe1675a1631576--0--357130a3ca25428cb9ac68489140f574.jpg?l=1000: 
Двукратната медалистка от Световни първенства София Шнайдер ще направи дебют за Световната купа по биатлон за сезона на домашен терен в Оберхоф тази седмица, предава ДПА.
Спортният директор Феликс Битерлинг заяви, че "силното представяне на София в ски бягането ще бъде предимство на предизвикателните склонове на Оберхоф".
Шнайдер не попадна в отбора за първите три кръга от Световната купа за сезона, но сега заема мястото на Анна Вайдел за спринта, преследването и щафетата от четвъртък до неделя. Добрите резултати ще й дадат шанс да се класира за Световното първенство следващия месец в Ленцерхайде (Швейцария).
Германката спечели сребро с щафетата на шампионата на планетата през 2023-а в Оберхоф и бронз през 2024-а в Нове Место (Чехия). 
/ИК/

Title Румънците затягат коланите: очаква се поскъпване от най-малко 10 процента на основните хранителни продукти;;;6250666/IMG_20240424_103346.jpg?l=1000: 
В самия край на миналата година румънското правителство взе решение за замразяване на заплати, пенсии и надбавки и едновременно с това увеличи някои данъци, увеличавайки бремето на разходите. Цената на олиото и хляба се очаква да скочи с най-малко 10 процента, а поскъпване ще има и при месото и млечните продукти, след като бяха премахнати данъчните облекчения за земеделците, обобщава в. „Адевърул“. 
В момента Румъния е страната с най-висока инфлация в Европа, а икономистите очакват тази ситуация да се запази и през тази година с новите фискални мерки на правителството.
Покупателната способност на румънците ще бъде ударена от серията от поскъпвания, които се задават. Премахването на данъчните облекчения в земеделието, увеличението на минималната работна заплата и новите акцизи за горивата ще доведат до увеличение на цените с най-малко 10 процента при основните хранителни продукти, посочва "Адевърул". Хлябът и олиото може да поскъпнат с 10 процента, а месото и колбасите – с между 5 и 8 на сто. При млечните продукти се очаква увеличение на цените между 2 и 5 процента.
С дефицит от над 100 милиарда леи, заеми от над 250 милиарда леи и натиск от Европейската комисия за намаляване на бюджетния дефицит, правителството започна да затяга коланите от началото на годината. Заплатите на бюджетните служители бяха замразени, а надбавките и пенсиите няма да бъдат индексирани с равнището на инфлацията, пише „Адевърул“. Едно евро се разменя за 4,97 румънски леи.
Председателят на организацията на работодателите в сферата на хлебните изделия „Ромпан“ Аурел Попеску каза, че работодателите ще трябва да включат в разходите си новите мерки, тъй като ако накарат работниците да плащат за тях, те ще напуснат. „Да не дава Господ да имаме увеличение и на суровините…“, коментира Попеску и припомни, че от 1 април ще се либерализира и цената на енергията. „Със сигурност за Великден ще имаме големи проблеми“, прогнозира той.
Раду Тимиш – изпълнителен директор във фабрика за колбаси, каза, че отпадането на данъчните облекчения в земеделието води до нарастване на разходите, което няма как да бъде компенсирано без блокиране на инвестициите. „Между блокиране на инвестициите и малко увеличение на цените, предпочитаме да продължим с инвестициите и да запазим работните места“, каза Раду Тимиш, цитиран от „Адевърул“.
В края на миналата година новото правителство на Румъния, което отново е оглавено от социалдемократа Марчел Чолаку, прие наредба, която има за цел да намали бюджетния дефицит на страната до 7 процента от брутния вътрешен продукт през 2025 г.
Европейската комисия даде на Румъния отсрочка от седем години за намаляване на бюджетния дефицит до три процента от Брутния вътрешен продукт, като първата стъпка е да го снижи до 7 процента през тази година.
Според оценка на Фискалния съвет, който е независима институция, анализираща бюджетно-фискалната политика на правителството, бюджетният дефицит в края на 2024 г. ще достигне 8,58 процента. 
Мерките на правителството предвиждат увеличение на данъци и ограничаване на редица субсидии, както и на ръста на възнагражденията в публичния сектор и на пенсиите. Премахват се редица социални придобивки и допълнителни плащания, слага се спирачка и върху назначенията в публичния сектор.
Министерството на финансите на Румъния очаква фискалните мерки да спестят на държавата над 26 млрд. евро до края на 2025 г.
/ПК/

Title ВВВУ „Георги Бенковски“: Богоявленски водосвет на бойните знамена в Плевенския гарнизон;;;873388/%D0%92%D0%92%D0%92%D0%A3-1.png?l=1000: 
Бойните знамена са славата и честта на България, нейната памет!
Днес 06.01.2025 г. пред паметника на 9-та пехотна Плевенска дивизия – площад „Свобода“ – гр. Плевен се състоя традиционният велик Богоявленски водосвет на бойните, в присъствието на Областния управител на област Плевен г –н Николай Абрашев, заместник - областен управител г-жа Виолета Иеремиева, председателя на Общински съвет - Плевен доц. д-р Иван Малкодански , кмета на Община Плевен д-р Валентин Христов, директора  на РС „Военна полиция“ полковник Румен Цветков, аташе по отбраната на Социалистическа Република Виетнам в България, старши полковник Ха Ман Хунг, помощник - аташе по отбраната на Социалистическа Република Виетнам в България старши капитан Чу Ман Хай, бригаден генерал Юлиян Радойски - Началник на гарнизон Плевен, военнослужещи от ВВВУ „Георги Бенковски“, командири на военни формирования, представители на военно-патриотичните съюзи, организации и на граждани –Общинския духов оркестър под диригентската палка на Маестро Пламен Марков.
Тържествена литургия и благославяне на бойните знамената отслужиха представители на Българската православна църква  и църковен хор от храм „Св. Николай“.
Те благословиха бойните знамена на ВВВУ „Георги Бенковски“, 5-то бригадно командване, 12 авиационна база, Областната организация на съюза на офицерите и сержантите от запаса и резерва, Дружество „Военноинвалид“, Регионален Клуб „Традиция“, националните флагове на в.ф. 38220.
/СТГ/

Title Локомотив Пловдив проведе първа тренировка за годината;;;10375877/BIB_2596.JPG?l=1000: 
Представителният отбор на Локомотив (Пловдив) проведе днес своята първа тренировка за новата календарна година. Тази сутрин Душан Косич изведе своите възпитаници за заниманието. Новият старши треньор на „черно-белите“ ще има за помощник Дамир Марканович от Хърватия, а за вратарите ще отговаря Деян Минев.
Групата на Локомотив за днешното занимание:
Вратари: Кристиан Томов, Антонио Вардин (втори отбор), Даниел Амбарцумян (втори отбор)
Защитници: Мартин Паскалев, Тодор Павлов, Ангел Лясков, Калоян Костов, Ефе Али, Видол Сейменски (втори отбор)
Полузащитници и нападатели: Ивайло Иванов, Христо Иванов, Мартин Хайдаров, Димитър Илиев, Кръстьо Банев (втори отбор), Жулиан Лами, Данило Полонский, Петър Андреев, Аксел Велев (втори отбор), Мартин Петков
Ще се присъединят по-късно: Хорхе Сегура, Марсилио, Хуан Переа, Владимир Медвед, Оливер Камдем. Кристиян Пешов пък лекува контузия.
Представителният отбор на Локомотив ще изиграе 4 контролни срещи по време на своята зимна подготовка.
“Черно-белите” ще премерят сили с Арда на родна земя, а на лагера в Турция ще срещнат тимове от Сърбия, Русия и Полша.
Ето и пълната програма:
15.01 – Арда Кърджали
22.01 – Раднички (Ниш, Сърбия)
25.01 – Торпедо (Москва, Русия)
31.01 – Арка (Гдиня, Полша)
Първа лига се подновява в периода 07.02-10.02. Тогава Локомотив ще гостува на Черно море във Варна.
/БД/

Title Николай Димитров извади богоявленския кръст от водите на езерото в столичния кв. "Дружба";;;undefined: 
This is a modal window.
Beginning of dialog window. Escape will cancel and close the window.
End of dialog window.
Николай Димитров, на 23 години, извади богоявленския кръст от водите на езерото в столичния квартал "Дружба". 
Патриарх Даниил отслужи Велик богоявленски водосвет, преди това имаше литийно шествие, което тръгна от храма "Св. преп.  Наум Охридски".
Общо 40 мъже участваха в ритуала по спасяването на Богоявленския кръст, най-младият беше на 18 години, а най-възрастният – на 84 години. 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Военнослужещ спаси богоявленския кръст от водите на река Вит край Плевен;;;10497846/1.jpg?l=1000: 
Военнослужещият Георги Георгиев спаси богоявленския кръст от водите на река Вит край Плевен. 47-годишният мъж участва за четвърта година в ритуала.
Пожелавам на всички здраве, късмет и всички мечти да им се сбъднат, каза Георгиев. Той допълни, че посвещава своя късмет да извади кръста на Богоявление от река Вит на своето куче Джино, което днес празнува четвърти рожден ден. 
Близо 50 мъже взеха участие в ритуала, който по традиция се състоя при Историческия мост на река Вит, край Плевен. След като кръстът бе изваден от речните води, те извиха ледено мъжко хоро.
Празничен водосвет бе отслужен от отец Венци от плевенския храм „Света Троица“. Участие в празника взеха и артисти от Северняшкия ансамбъл за народни песни и танци „Иван Вълев”. 
Победителят в надпреварата за кръста ще получи парична награда от Община Плевен. Според народните вярвания, който извади кръста от водата на Богоявление, е честит и здрав през цялата година. 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Шестнадесетгодишен ученик от Мездра извади кръста на Богоявление в Свети Влас;;;10497859/%D0%BC%D0%B0%D1%80%D1%82%D0%B8%D0%BD.jpg?l=1000: 
Шестнадесетгодишен ученик от Мездра извади на Богоявление кръста от морето край Свети Влас. Късметлията Мартин Начев учи в Професионалната гимназия „Алеко Константинов“ в родния си град, а за светинята скача за първи път. След кратка борба в морето, Мартин вдигна гордо кръста над главата си, целуна го и пожела на всички да са живи и здрави.
С родителите ми дойдохме за новогодишните празници в Свети Влас и решихме да останем, за да участвам в ритуала. Тази година при мен се падна късмета. Пожелавам си да успея в този живот, семейството ми да е живо и здраво, каза Мартин. Той разказа още, че учи за барман в гимназията в Мездра и се надява да сбъдне мечтата си - да развие успешен бизнес.  
В надпреварата за спасяването на богоявленския кръст в морето се впуснаха 20 смели мъже, а от брега на централния плаж кръста хвърли отец Димитър.  
Победителят получи парична награда и подаръци от името на кмета на Свети Влас Иван Николов. 
Сред смелчаците имаше и други, които дойдоха да опитат късмета си за първи път. Сред мераклиите за поредна година бе и 65-годишният Деян Денев от Свети Влас. Студено е, но се чувствам страхотно. Не помня за коя поред година скачам за кръста, каза Денев.  
Отец Димитър благослови дошлите да наблюдават ритуала и поръси със светена богоявленска вода.
При скачането на мъжете във водата температурата на въздуха беше около 8 градуса, а на водата около 5 градуса.
Празникът в Свети Влас започна с Божествена Света литургия в храм “Св. Атанасий Велики”, а отец Димитър поведе литийното шествие до брега на морето. 
Ритуалът по спасяването на Светия кръст e дългогодишна традиция в Свети Влас и досега не е имало случай на 6 януари да не се е провело състезание между плувците, каза Катя Крумова от местното кметство.
/ЛРМ/

Title Бившата ръководителка на британско разследване на сексуалното насилие над деца призова правителството да приложи реформи;;;40379/Velikobriatania-flag.jpg?l=1000: 
Бившата ръководителка на британското разследване на сексуалното насилие над деца призова за пълно прилагане на реформите, заложени в нейния доклад от 2022 г., на фона на призивите британското правителство да започне ново разследване, съобщи ДПА.
Алексис Джей не подкрепя исканията за ново независимо разследване, и заяви, че вместо това е от решаващо значение въвеждането на специализиран орган за закрила на детето, който е част от мерките, които тя препоръча преди две години. 
"Нашата мисия не е да призоваваме за нови разследвания, а да се застъпваме за пълното прилагане на препоръките на независимото разследване на сексуалното насилие над деца. Органът за закрила на детето е от решаващо значение за този процес", заяви тя.
Британското правителство заяви, че работи с бързи темпове за осъществяване на реформите, заложени в доклада от 2022 г., който установи, че е установен голям брой злоупотреби в Англия и Уелс.
"Никое дете не бива да става жертва на сексуално насилие или експлоатация. От първостепенно значение е да положим повече усилия за защитата на уязвимите деца. Затова работим с бързи темпове в цялото правителство, за да придвижим напред реални действия за изпълнение на препоръките на независимото разследване на сексуалното насилие над деца", заяви говорител на правителството.
Това се случва в момент, когато се очаква Киър Стармър да коментира онлайн постовете на технологичния милиардер Илон Мъск, които включват обвинения в "съучастие в изнасилването на Великобритания".
Докато Стармър заемаше прокурорски пост, той допринесе за създаването на национална мрежа от специализирани прокурори по въпросите на насилието над деца и сексуалната експлоатация, които да контролират присъдите срещу педофилите, и промени насоките за установяване на достоверността на твърденията за сексуално посегателство.
/ЛМ/

Title Сливенската прокуратура се е самосезирала за случая с медицински служители, които танцуват с новородени бебета;;;6639210/%D0%B2%D0%B5%D0%BD%D0%B5%D1%82%D0%B0+%D0%B4%D0%BE%D0%B1%D1%80%D0%B5%D0%B2%D0%B0%2C+%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB+%D0%BD%D0%B0+%D0%A0%D0%B0%D0%B9%D0%BE%D0%BD%D0%BD%D0%B0+%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0.jpg?l=1000: 
Районната прокуратура в Сливен днес се е самосезирала за случая с медицински служители, които танцуват с новородени бебета, и е възложила проверка. Това съобщи за БТА говорителят на институцията Венета Добрева.
При проверката ще се изяснява дали има данни за извършено престъпление, ще се изясняват обстоятелствата и дали със своите действия служителките на областната болница са застрашили децата, какво е тяхното състояние и т.н.
Както БТА съобщи, на 4 януари в Многопрофилната болница за активно лечение (МБАЛ) "Д-р Иван Селимински" - Сливен започна проверка на случай, при който две служителки на Отделението по неонатология са направили видео с новородени бебета и са го публикували в социалните мрежи. В клипа те танцуват с бебетата в ръце на фона на попфолк музика, като вероятно видеото е правено през декември м.г. Сигналът е бил подаден към ръководството на болницата от хора, видели видеото.
Едната акушерка е с прекратен трудов договор от 29 декември 2024 г. по лични причини. Другата, участвала в клипа, е здравен асистент и от днес (6 януари 2025 г.) е освободена от работа, потвърдиха за БТА от областната болница.
Незабавна проверка по случая бе разпоредена и от служебния министър на здравеопазването д-р Галя Кондева на Изпълнителната агенция „Медицински надзор“.
/ЛРМ/

Title Бундеслигата ще въведе полуавтоматизираната система за засичане на засади през следващия сезон;;;9661449/f27ac86585a24c4194217972c3e0fd09--0--7967916ba9e3491795a31cc9149c062a.jpg?l=1000: 
Германската футболна Бундеслига ще въведе полуавтоматизираната система за засади през следващия сезон, разкри ръководителят на Съдийската комисия Кнут Кирхер в интервю за списание Kicker. Технологията ще помага на реферите да вземат по-бързи решения от тези, които се забавят при видеоповторения. 
Полуавтоматичната система вече е активна в някои от големите първенства и бе използвана на Мондиал 2022 и Евро 2024. Тя работи с множество камери на стадиона и чип в топката, а ВАР съдиите информират главните рефери за решенията. 
Кирхер каза също така, че Бундеслигата е напълно готова за пробен опит на друго нововъведение - съдиите да обявяват решенията си на глас по уредбата на стадиона. Германците чакат допълнителни препоръки от ФИФА.  
/ХБ/

Title Община Варна: 22-годишният варненец Александър Аенски спаси Богоявленския кръст;;;10497819/DSC_5992.jpg?l=1000: 
Близо 100 души се хвърлиха за кръста днес във Варна
22-годишният Александър Аенски спаси за по-малко от минута Богоявленския кръст днес във Варна. Младежът е кореняк варненец и участва за първи път в традиционната церемония на Йордановден. Александър пожела здраве на всички жители на морската столица и по-добро бъдеще за града. 
Вярвам в себе си и вътрешно знаех, че аз ще спася Богоявленския кръст тази година, посочи младежът. Аз съм роден и израснал във Варна, това е моят дом и искам да остана да живея и да се развивам тук, допълни той. Младият мъж е студент във ВСУ „Черноризец Храбър“ и от 13 години тренира  водна топка към СК „Спартак-Варна“. Водата е моя голяма любов и страст и се чувствам късметлия, че живея в морски град, добави още Александър Аенски.  
На 1-ва буна той бе посрещнат от кмета Благомир Коцев, отец Василий от Варненска Великопреславска света митрополия и многобройна публика аплодираща бързото изваждане на кръста. Спасяването на Богоявленския кръст е пример за смелост и издръжливост, символ на силата на вътрешната вяра, посочи кметът на община Варна и пожела на Александър, на всички именници и граждани здраве, светлина и благоденствие.   
Близо 100 души скочиха днес във водите на Черно море за спасяването на Богоявленския кръст. В традиционния празничен ритуал тази година се включиха и 3 жени и 5 дечица.
 
 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Продажбите на дребно в Нидерландия растат с 2,2 на сто през ноември;;;115044/5f4c1c8f46da440f970dc27363cd31cc-5f4c1c8f46da440f970dc27363cd31cc-696b817a595a40e1aafd0f520a7511f9-413d4.jpg?l=1000: 
Продажбите на дребно в Нидерландия са нараснали за пети пореден месец през ноември, въпреки че темпът на растеж леко се забави, сочат данни, публикувани днес от Централната статистическа служба и цитирани от ДПА.
Коригираният спрямо пазарните дни оборот от продажбите на дребно се е повишил с 2,2 на сто на годишна база през ноември, по-бавно от ръста от 2,3 на сто през октомври.
Годишният растеж на продажбите на нехранителни стоки се е ускорил до 4,4 на сто през ноември, докато продажбите на хранителни стоки е намалял с 2 на сто.
Магазините за развлекателни стоки, магазините за битова електроника и бяла техника, магазините за домашни любимци, магазините за дрехи, дрогериите и магазините за обувки и кожени изделия са имали по-високи продажби през ноември спрямо година по-рано, сочат данните.
Въпреки това онлайн продажбите на дребно са се повишили с 1,8 на сто през ноември на годишна база.
/СЛС/

Title Израел заяви, че не е бил информиран за условията, при които са държани заложниците на "Хамас";;;10492863/a62773a1a4d846c6986bb14c997e7c8a--0--650ea0143f274d00ba9af768f16119c9.jpg?l=1000: 
Израел заяви, че движението "Хамас" не го е информирало за условията, при които са задържани 34-те заложници, които палестинската групировка изрази готовност да освободи като част от първата фаза на евентуално споразумение, предаде Франс прес.
"Израел все още не е получил никакво потвърждение или отговор от Хамас относно условията, при които се държат заложниците от списъка", се казва в изявление на канцеларията на израелския премиер Бенямин Нетаняху.
Вчера официален представител на "Хамас" заяви пред АФП, че ислямистката групировка "се е съгласила да освободи 34 израелски пленници от списъка, предоставен от Израел, в първата фаза на споразумение за размяна на затворници". "Списъкът със заложници, който беше публикуван в медиите, не е бил предоставен от Израел на "Хамас", а първоначално от Израел на посредниците (на преговорите) през юли 2024 г.", отговориха от канцеларията на премиера.
Представителят на "Хамас" е посочил, че списъкът с 34 заложници, който след това е бил разпространен от някои медии, включва "всички жени, болни, деца и възрастни хора" сред израелските заложници. Той добави, че има нужда "около седмица спокойствие".
/ЛМ/

Title Растежът на швейцарските продажби на дребно се забавя през ноември;;;3977406/d81d715f11024bfd969919dc35f10f9b--0--66e5936e990942c7b7ded096e1d2af6a.jpg?l=1000: 
Ръстът на продажбите на дребно в Швейцария се забавя повече от очакваното през ноември на фона на по-бавното повишение на търсенето за нехранителни продукти. Това се посочва в данните на Федералната статистическа служба, публикувани днес и цитирани от ДПА.
Продажбите на дребно са нараснали с 0,8 на сто на годишна база след стабилно увеличение с 1,5 на сто през октомври. Това е пети пореден месец на растеж. Икономистите залагаха на увеличение с 1,3 на сто.
Продажбите на хранителни стоки, напитки и тютюневи изделия са регистрирали годишен растеж с 1 на сто спрямо 0,5 на сто през предходния месец. Междувременно увеличението в нехранителния сектор, без бензиностанциите, се е смекчило до 0,1 на сто спрямо 3,2 на сто през октомври. 
Продажбите на дребно на месечна основа са намалели с 0,1 на сто през ноември спрямо растеж с 0,1 на сто през предходния месец. В номинално изражение оборотът при продажбите на дребно се е свил на годишна основа с 0,3 на сто. 
 
/СЛС/

Title Пред паметника на Ботев в Разград отбелязаха годишнината от рождението му с рецитация на стихове и цветя;;;10497755/20250106_100757.jpg?l=1000: 
Пред паметника на Христо Ботев в Разград бе отбелязана 177-та годишнина от рождението му с рецитация на стихове на поета и революционер. „Я надуй, дядо, кавала, след теб да викна – запея песни юнашки, хайдушки, песни за вехти войводи“, прозвучаха детски гласове пред паметника на Ботев в Градския парк, където се състоя общоградското честване. „Кой не знай Чавдар войвода, кой не е слушал за него?“, споделиха с присъстващите прочита на стихотворението „Хайдути“ възпитаниците на Средно училище „Христо Ботев”, които достойно носят и отстояват името на своя патрон. Те засвидетелстваха своята почит към поета революционер също с песните „Тих бял Дунав“ и „Хубава си, моя горо“.
„Най-голямото наследство, което Ботев ни е оставил е, че винаги делата трябва да следват думите“, каза в словото си на тържеството уредникът в Регионалния исторически музей Кристиян Младеновски. Той припомни заветите на революционера и какво е неговото място в живота на съвременните хора. „Днес, ако Ботев беше жив може би щеше да ни каже да не се предаваме пред трудностите, които ни представя новият свят. Пожелавам на всички да следвате делата и завета на Ботев, т.е. отстоявайте това, което казвате и бъдете свободни граждани", отбеляза Младеновски. 
Венец на паметника на поета положи народният представител Джипо Джипов, венец беше поднесен и от името на депутата Гюнай Хюсмен. В знак на признателност венци поднесоха също областният управител Владимир Димитров, кметът на община Разград Добрин Добрев и екипът му, председателят на Общинския съвет Галина Георгиева. 
За да се поклонят пред живота и делото на Христо Ботев пред паметника му в Градския парк дойдоха още общински съветници, представители на културни и образователни институции, политически партии. Родолюбиви граждани също отдадоха почит и се преклониха пред великия българин.
 
/АВП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Над сто жители на община Гурково събра традиционният богоявленски ритуал;;;10497701/472363270_122179977014145067_7421398906511587951_n.jpg?l=1000: 
Над сто жители на община Гурково събра традиционният богоявленски ритуал във водите на река Лазова. Това съобщиха за БТА от местната администрация. Богоявленския кръст тази година спаси 21-годишният Венелин Стоилов, който е от Гурково и е студент в Националната спортна академия. 
„Това за мен е вяра и адреналин едновременно. Участвам за четвърти път в спасяването на разпятието, но за първи път успявам. Тук съм, защото имам увереност, че ще постигна целите си“, каза той. 
Победителя поздравиха отец Цветан и кметът на общината Кънчо Папазов, който му връчи парична награда и му пожела да бъде здрав и да съхранява гурковските традиции и благополучие.
Церемонията по отбелязване на Богоявление започна с тържествен водосвет в храм „Св. Димитър” и с литийно шествие до река Лазова.
В Гурково своя имен ден днес отбелязват 144 жители.
 
/ХТ/

Title Според Техеран задържането на иранец в Италия е равносилно на "вземане на заложник";;;304035/Iran-map.jpg?l=1000: 
Иран днес заяви, че задържането на ирански гражданин в Италия по искане на САЩ е равносилно на на вземане на заложници, предаде Ройтерс.
Иранският бизнесмен Мохамад Абедини беше задържан в Милано миналия месец. Той е издирван от САЩ по подозрение в участие в нападение с безпилотен самолет срещу американските сили в Йордания. 
Иран отрича да е замесен.
Арестът му е свързан със задържането три дни по-късно на италианската репортерка Чечилия Сала, която беше заловена в Техеран на 19 декември, докато работеше с редовна журналистическа виза.
"Считаме преследването или екстрадирането на ирански граждани в някои държави като форма на вземане на заложници“, заяви говорителят на иранското външно министерство Есмаил Багаи пред репортери.
"Основното обвинение срещу тях е заобикаляне на едностранните санкции на САЩ“, каза той в излъчена по телевизията пресконференция. "Изфабрикуването на съдебно прикритие, за да бъдат хванати в капан ирански граждани, е незаконно, неморално и е нарушение на човешките права."
Запитан дали задържането на Сала е свързано с ареста на Абедини в Италия, Багаи каза: "Тези въпроси не са свързани по никакъв начин.“
Абедини беше задържан на летище Малпенса в Милано по искане на САЩ за предполагаема доставка на части за безпилотни самолети, за които Вашингтон твърди, че са били използвани при нападението през 2023 г., при което загинаха трима американски военнослужещи в Йордания.
В момента Абедини е задържан в затвора и предстои съдът да реши този месец дали да го постави домашен арест, докато съдиите разгледат искането за екстрадирането му в САЩ.
/ЛМ/

Title Бившият албански премиер и президент Сали Бериша нарече прокуратурата „престъпна организация“;;;3914965/84702952f3304e65b2133d20f7498208--0--b3bd224815cb46a19b739da3dbb393dd.jpg?l=1000: 
Бившият албански премиер и президент Сали Бериша се яви днес пред Специализираната структура срещу корупцията и организираната престъпност (СПАК), след като съдът го задължи да се явява там два пъти седмично в рамките на мярка за неотклонение, съобщи „Албейниън дейли нюз“.
Пред прокуратурата се събраха десетки привърженици на Бериша, за да изразят протест срещу решението на съда.
Самият Бериша нарече пред журналисти прокуратурата „престъпна организация“.
Лидерът на консервативната Демократическа партия на Албания Сали Бериша беше освободен в края на ноември м.г. от домашен арест в рамките на разследване за корупция. Прокуратурата поиска той отново да бъде поставен под домашен арест, но апелативният съд отхвърли това искане.
Бериша е обвинен в корупция при имотна сделка.
/СГ/

Title Бъдни вечер ще посрещнат днес живеещите в силистренското село Татарица етнически руснаци;;;2728337/%D1%82%D0%B0%D1%82%D0%B0%D1%80%D0%B8%D1%86%D0%B0.jpg?l=1000: 
Живеещите в силистренското село Татарица етнически руснаци, наричани още старообрядци, ще посрещат днес Бъдни вечер, съобщиха от църковното настоятелство.
Утре те ще отпразнуват Рождество Христово в църквата "Покров на Пресвета Богородица" в селото. Тя е строена през 1750 година и няма аналог в страната. Камбаната, иконите, свещниците и богослужебните книги са от световноизвестната Киевско-Печорска лавра в Украйна. 
Днес в храма няма свещеник, но за големите празници идва такъв от румънския град Браила, където е най-близката до Силистра централа на старообрядци. 
Татарица е населена с руснаци, дошли по тези земи преди повече от триста години. Според исторически свидетелства великоруските заселници от сектата на некрасовците намират убежище в пределите на Османската империя през 1674 година след потушаването на Булавинския бунт в Русия.
Сега Татарица е съставно на съседното на Силистра село Айдемир - едно от най-големите села в страната.
/ХТ/

Title Дембеле: „ПСЖ започна с трофей и съм оптимист за бъдещето“;;;10493239/a67709c5b3404de3add294b602aabdbe--0--1adf604c9436472b9942d986ab6f4c68.jpg?l=1000: 
Нападателят на ПСЖ Усман Дембеле коментира резултата от мача за Суперкупата на Франция срещу Монако (1:0). Мачът се проведе в столицата на Катар Доха. 27-годишният французин вкара гол в добавеното време, който се оказа единствен в мача и победен за парижани.
„Мисля, че изиграхме добър мач - въпреки че пропуснахме няколко шанса. Нещата можеха да се променят и от двете страни. Разбира се, радвам се, че в края на мача вкарах гол. Това е четвъртата ми титла в клуба, много съм щастлив. Всеки вкарва, всеки има шансове. Опитваме се да бъдем ефективни, за да вкарваме повече голове. Втората част на сезона ще бъде вълнуваща. Започваме с трофей и сме оптимистично настроени за бъдещето“, цитира L'Equipe думите на футболиста.
През този сезон Дембеле е изиграл 21 мача във всички състезания, вкарал е 10 гола и е дал 6 асистенции.
/БД/

Title Саудитският пилот Язид Ал-Рахджи спечели втория етап на Рали Дакар, който се проведе в два дни;;;10497763/20603e4c1b0742c58a03058f1a21ea27--0--6df74864b4104d348cd64dfa42b645b5.jpg?l=1000: 
Саудитският пилот Язид Ал-Рахджи с Тойота спечели в понеделник втория етап от Рали Дакар 2025, като това бяха опасните 48 часа по хронометър. 43-годишният пилот завърши дистанцията от 967 километра, които бяха разпределени върху два дни, за 10:56.54 часа, въпреки наказание от две минути заради превишаване на скоростта. Той е следван от Хенк Латеган от Република Южна Африка с Тойота, който изостава на 4.16 минути.
Язид Ал-Рахджи бе начело почти през цялото време през двата дни. Единствено Насер Ал-Атия с Дачия го изпревари на 231-ия километър, но водачеството му не трая дълго. Пилотът от Катар завърши на трето място.
"Беше наистина много, много трудно. "Имах чувството, че сме на десетия ден на ралито, не на втори", каза победителят след състезанието, цитиран от АФП.
За този двудневен етап пилотите трябваше да си направят бивак през нощта и нямаха право да използват съдействието на отборите си.
Защитаващият титлата си Карлос Сайнс увреди сериозно автомобила си Форд Раптор, но успя все пак да завърши етапа с 1:35 час, макар и със закъснение от лидера.
Друг от фаворитите - Себастиен Льоб, успя да навакса част от голямото си изоставане заради повреда на вентилатора, който охлажда двигателя, но завърши седми - на 13:10 минути след водача.
В генералното класиране води южноафриканецът Хенк Латеган пред Ал-Рахджи и Насер Ал-Атия. 
При мотоциклетистите австралиецът Даниел Сандърс спечели трети пореден етап, като има 12 минути и половина аванс пред американеца Скайлър Хоус , а Рос Бранч от Ботсвана заема трета позиция в общото класиране. Защитаващият титлата си Рики Брабек от САЩ е на пето място, като изостава на 15 минути от Сандерс.
Във вторник ще се проведе поредният етап от 495 км между югозападния глад Биша и Ал-Хеникия, който е на север. 
 
/ХБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title САБА: Йеменското министерство на вътрешните работи откри Арабската седмица за осведоменост за опасностите от екстремизма и тероризма;;;undefined: 
Главният отдел за борба с тероризма и организираната престъпност към йеменското Министерство на вътрешните работи откри Арабската седмица за повишаване на осведомеността относно опасностите от екстремизма и терора, съобщи йеменската новинарска агенция САБА.
В речта си първият заместник-министър генерал-майор Мохамед Салем бин Абуд пожела на участниците в събитието успех в борбата с екстремизма и тероризма.
Той заяви, че откриването на седмицата от събития показва съвместната работа между арабските служби за сигурност и полиция, както и сътрудничеството и координацията в изкореняването на всички форми на престъпност.
(Тази информация се разпространява по споразумение между БТА и САБА)
/ЛМ/

Title Доц. д-р Калина Иванова е новият директор на Националната библиотека;;;10497745/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B0+%D0%98%D0%B2%D0%B0%D0%BD%D0%BE%D0%B2%D0%B0+6+%D1%8F%D0%BD%D1%83%D0%B0%D1%80%D0%B8+2025.jpg?l=1000: 
Доц. д-р Калина Иванова е новият директор на Националната библиотека „Св. св. Кирил и Методий“ (НБКМ). Това съобщават от библиотеката.
По време на дирекционния съвет днес досегашният директор проф. д-р Красимира Александрова е предала поста на доц. Иванова. „За мен е от съществено значение, че оставям институцията в надеждните ръце на доц. Иванова“, гласят думи на проф. Александрова, цитирани от екипа на НБКМ. Заместник-министърът на културата Калин Вельов е представил доц. Иванова и е съобщил, че тя ще заема поста до провеждането на конкурс.
Доц. д-р Калина Иванова е коментирала пред колегията, че за нея е привилегия и отговорност да поеме ръководството на най-старата следосвобожденска културна институция в страната. Тя е председател на Българската библиотечно-информационна асоциация и директор на Регионалната народна библиотека  „П. Р. Славейков“ във Велико Търново. Главен асистент е към катедра „Журналистика и масови комуникации” във Великотърновския  университет (ВТУ) „Св. св. Кирил и Методий”. Тя е хоноруван преподавател по „Организация и управление на библиотеките“, „Библиотекознание и история на библиотеките“, „Библиотечен и комуникационен мениджмънт“ и „Стратегия и развитие на библиотеките“ във  ВТУ „Св. св. Кирил и Методий”.  Доцент е по „Обществени комуникации и информационни науки“ в Университета по библиотекознание и информационни технологии и е доктор по „Книгознание, библиотекознание и библиография“ в УниБИТ.
Проф. д-р  Красимира Александрова  се оттегля  след осемгодишно управление на Националната библиотека „Св. св. Кирил и Методий“. Тя прави достъпен фонда на библиотеката за обществото чрез множество изложби в сградата ѝ, утвърждава практиката на организиране на виртуални изложби, които са видими на сайта ѝ, разказват от НБКМ. Открива зала „История на книгата“ и класна стая към нея. „Там са изложени едни от най-ценните и стари документи, които се съхраняват във фонда на библиотеката - мулажните копия на Софрониевия препис на „История славянобългарска“, Енинския апостол, Добрейшовото евангелие. В залата се провеждат беседи за ученици и студенти за създаването на Националната библиотека“, посочват от НБКМ. Проф. Александрова провежда кампания за закупуване на камера за обезпрашаване и дезинфекция на книги и документи по системата „Аноксия“. Разкрива 32 литературни къта на държави и национални библиотеки от пет континента.
Националната библиотека е включена в Международния регистър „Паметта на света“ на ЮНЕСКО (2017 г.) с Борилов синодик от XIV в. от ръкописната колекция на Националната библиотека и Четвероевангелие на цар Иван Александър от 1355–1356 г. от славянската ръкописна колекция на Британската библиотека в Лондон. През 2023 г. в регистъра е включен и трети ръкопис от колекциите на Националната библиотека „Св. св. Кирил и Методий” - Маснави на Джалаладдин Руми Маулана.
/ ГН
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Таг Хойер заменя Ролекс като официален времеизмервател на Формула 1;;;10380957/fac80810dac244008d9622e74e95c690--0--6360241274e8464686b2681fc92f650a.jpg?l=1000: 
Таг Хойер ще замени Ролекс като официален времеизмервател на състезанията от Формула 1. Това съобщи компанията Либърти Медия, която държи акциите на най-престижната верига от автомобилни състезания.
Смяната на Ролекс с Таг Хойер е част от новото десетгодишно партньорство между Формула 1 и френския конгломерат за луксозни стоки LVMH, част от който е и швейцарската компания за часовници.
В миналото Таг Хойер също работеше с Формула 1, като бе времеизмервател между 1992 и 2003 година.
Подписаното споразумение влиза в сила от този сезон, като слага край на 12-годишното сътрудничество между Ролекс и Формула 1.
Таг Хойер е първата часовникарска компания, която влезе във Формула 1. През 1971 година тя обедини сили с Ферари, а между 1985 и 2015 година беше спонсор на МакЛарън. От 2016 година насам Таг Хойер си партнира с Ред Бул.
Новият сезон във Формула 1 със състезанието за Голямата награда на Австралия на 16 март.
/ГК/

Title Командирът на военното разузнаване на Южна Корея е обвинен за опита за въвеждане на военно положение;;;10496775/4a815b40aa6946b6ba9ce391e353df16--0--d0e3611a4d2b498d8f96bb6435f4ae5f.jpg?l=1000: 
Южнокорейските прокурори повдигнаха обвинение срещу командира на военното разузнаване на страната заради неговата роля в неуспешния опит на сваления президент Юн Сук-йол да въведе военно положение на 3 декември, съобщи агенция Йонхап.
Също така стана известно, че южнокорейската полиция ще има готовност да арестува членове на президентската служба за сигурност, ако те се опитат да блокират разследващите при следващия им опит да изпълнят заповедта за арест на сваления с импийчмънт президент Юн Сук-йол, предаде Ройтерс. В петък следователи, водещи наказателно разследване дали Юн е подбуждал към въстание, като е обявил военно положение, не успяха да изпълнят заповедта за арест в неговата резиденция.
Междувременно държавният секретар на САЩ Антъни Блинкън заяви днес, че Вашингтон има пълно доверие на устойчивостта на южнокорейската демокрация и ръководството на изпълняващия длъжността президент Чой Санг-мок, съобщи в изявление министерството на финансите на Сеул. Блинкън направи коментарите по време на среща с Чой по време на посещението си в Сеул, отбелязва министерството.
/ЛМ/

Title Продължава разчистването на триметровите преспи на Троянския проход;;;10497732/Photo+6.jpg?l=1000: 
Продължава разчистването на Троянския проход през път II-35 Троян – Кърнаре, съобщават от Агенция „Пътна инфраструктура“. Преминаването през него бе временно ограничено за всички моторни превозни средства след снеговалежите в края на декември м. г. и влошените метеорологични условия. В най-високия старопланински проход на места преспите достигаха до 2-3 метра. Специализираната техника започна работа в края на миналата седмица и достигна билото на Стара планина. Ако няма силен вятър в следващите дни и нови валежи, се очаква движението през прохода да бъде възстановено за превозните средства до 12 тона, допълват от Агенцията.
Десет снегопочистващи машини - роторни и комбинирани снегорини, багери и друга специализирана техника, разчистват снегонавяванията. Екипите на пътноподдържащите фирми в областите Ловеч и Пловдив работят мобилизирано, за да се възстанови възможно най-бързо движението през прохода. Трасето е най-пряката връзка на Централна Северна България, включително Плевен, Ловеч и Троян, с Южна България.
Директорът на Областното пътно управление в Ловеч инж. Георги Генов каза за БТА, че остава затворен проходът Шипково - Рибарица, но и там екипите работят, за да бъде възстановено движението.
/ЛРМ/

Title Автомонтьорът Иван Русев извади за втора година богоявленския кръст в Сливен;;;10497333/20250106_111107.jpg?l=1000: 
Автомонтьорът Иван Русев извади за втора поредна година богоявленския кръст в Сливен. 37-годишният мъж се хвърли във водите на река Новоселска с още единадесет души, за да спасят кръста, който бе хвърлен от свещеник Панайот Сотиров - епархийски духовен надзорник.
Иван Русев пожела на всички да бъдат живи и здрави, да са благословени. Той каза, че през цялата година се е радвал на добро здраве, каквото е поверието за всички, които се осмеляват да влязат в студените води на реката на Йордановден.
За десета година в Сливен бе изпълнен ритуалът мъжко хоро, като в река Новоселска се потопиха над 35 мъже. Организаторите са от Сдружение „Св. Георги Победоносец”.
На днешния Йордановден в община Сливен имениците са 4707.
 
/АВП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Мениджърът Еди Хау се надява победната серия на Нюкасъл да продължи и срещу Арсенал;;;10488581/df6e001494bd4de0a3c45f3a822e0a94--0--002546e28be64e7b9f79158869e4cb45.jpg?l=1000: 
Футболистите на Нюкасъл са длъжни да пренесат формата си от английското първенство в предстоящия мач от полуфиналите на Карабао Къп срещу Арсенал, заяви мениджърът на "свраките" Еди Хау, цитиран от агенция Ройтерс. Неговият отбор е в серия от шест победи във всички турнири, включително впечатляващи успехи срещу Астън Вила, Манчестър Юнайтед и Тотнъм. 
"Това е важен мач за нас. Трябва да покажем възможно най-добрата ни игра и трябва да бъдем на високо ниво. Залогът за нас е голям", заяви Хау на пресконференция преди мача. Той е насрочен за вторник от 22:00 българско време.
"Трябва да бъдем особено внимателни в играта ни без топка и да не допускаме грешки в отбрана. Искаме да им създадем проблеми, а не те на нас. Няма какво да го мислим толкова, просто трябва да правим това, което правехме до този момент. Надявам се добрите игри да продължат и да спечелим". 
Мениджърът на "свраките" отличи нападателя Александър Исак, който е в серия от голове в седем поредни мача от Висшата лига, включително в последния срещу Тотнъм. Хау обаче подчерта, че поредицата от попадения е заслуга на отборната игра, а не само на един човек. 
"Алекс има голов инстинкт и е нормално да влезе в серията, в която е в момента. Отборът създава положения за него и приносът е общ. Алекс си върши работата и бележи, но не бива да забравяме и останалите", продължи треньорът на Нюкасъл, цитиран от Ройтерс. 
/ХБ/

Title Стремим се да осигурим посещение в Хераклея Синтика на част от делегатите на 47-ата сесия на ЮНЕСКО през юли, каза проф. Людмил Вагалински;;;10387018/20241209_181519.jpg?l=1000: 
Стремим да осигурим посещение в Хераклея Синтика на част от делегатите на 47-ата сесия на ЮНЕСКО през юли 2025 г. Това каза за БТА професор Людмил Вагалински, ръководител на разкопките в античния град, и добави, че се предвижда създаване на копия на част от статуите, които да бъдат изложени в Хераклея. 
„Стопанин на всички находки от Хераклея и на самия обект е Община Петрич и нейният Исторически музей. Добре си сътрудничим с тях след 2015 година“, каза професорът.
Той информира още, че съществуват възможности за провеждане на музикални и театрални представления в базиликата на античния град. Професорът добави, че историческият трилър "Мистерии в Хераклея Синтика" (2024), вдъхновен от разкопките, е подходящ сюжет както за създаването на игрален филм, така и за сценични изяви.
„През ноември представихме успешно Хераклея и в зала, и на място, пред туристическите оператори в България. Ще продължим да обучаваме в Хераклея младежи от Европа с помощта на фондация Open Space. Те са отлични посланици на обекта по света. Заедно с Община Петрич се стремим да осигурим посещение в Хераклея на част от делегатите на 47-ата сесия на Комитета за световно наследство на ЮНЕСКО през юли 2025 г. в София“, каза още ръководителят на разкопките в античния град. Той се надява Община Петрич да изготви втори проект за трайно социализиране на Хераклея Синтика, за да не изостава туристическата инфраструктура спрямо разкритото от археолозите. 
Професор Людмил Вагалински е категоричен, че античният град ще разкрие богата историческа информация, която окриля въображението на малки и големи и отправя призив към всички, които се интересуват от история, да посетят Хераклея Синтика, за да видят неподправен античен град.
/ХТ/

Title ИРНА: Президентът на Иран ще посети Русия и Таджикистан в средата на месеца, съобщи негов съветник;;;10481653/52a1e2d93f314f9990679cd098184532--0--aaab9d700839455581739790f4dfec40.jpg?l=1000: 
Президентът на Иран Масуд Пезешкиан е получил покана от руския си и таджикистанския си колега Владимир Путин и Емомали Рахмон да посети двете страни в средата на този месец, предаде иранската новинарска агенция ИРНА.
По време на посещенията се очаква подписването на няколко документа, които да засилят двустранното сътрудничество, съобщи днес в „Екс“ политическият съветник на иранския президент Мехди Санаей.
По отношение на плановете на Пезешкиан за почивните дни, Санаей заяви, че той ще приеме иракския премиер Мохамед ас Судани в Техеран.
Очаква се двамата да обменят гледните си точки по регионалните и двустранни въпроси, съобщи политическият съветник.
За последен път Пезешкиан посети иракската столица в края на септември.
(Тази информация се разпространява по споразумение между БТА и ИРНА)
/ЛМ/

Title Във всички градове в област Габрово традицията по спасяване на кръста за Богоявление бе спазена;;;10497588/viber_image_2025-01-06_12-58-13-405.jpg?l=1000: 
Във всички градове в област Габрово традицията по спасяване на кръста за Богоявление бе спазена. 
В областния град Кристиян Минчев, ученик в дванадесети клас на Професионалната техническа гимназия „Д-р Никола Василиади“, извади разпятието. Кристиян скача за трети път във водите на река Янтра. Минчев пожела здраве и късмет на всички габровци. 
„Нека спасяването на кръста е благословия за вас, вашето семейство и за всички габровци. Бъдете здрав, с младостта си давате пример за всички“, каза при посрещането от реката Таня Христова, кмет на Габрово.
В Севлиево от водите на река Росица Симеон Спасов спаси богоявленския кръст. В Трявна 18-годишният Алекс Йорданов извади богоявленския кръст от водите на река Тревненска. Димитър Брусев, на 19 години, спаси разпятието в град Дряново.
/ХТ/

Title Двадесет и три годишният Галин Стоев извади кръста от водите на Дунав край Силистра за втора поредна година;;;10497606/%D0%B9%D0%BE%D1%80%D0%B4%D0%B0%D0%BD%D0%BE%D0%B2%D0%B4%D0%B5%D0%BD+24.jpg?l=1000: 
Двадесет и три годишният Галин Стоев извади богоявленския кръст от водите на Дунав край Силистра за втора поредна година. Младият мъж е студент в местния филиал на Русенския университет “Ангел Кънчев”.
Той каза за БТА, че участва за трети път в надпреварата и за трети път успява да хване кръста.
„Радвам се, че отново имах този късмет, усещането е невероятно, адреналинът е много висок. Изминалата година беше много добра за мен, не съм боледувал, чувствах се добре. Надявам се и през тази всичко да е наред“, каза Стоев.
В реката скочиха 15 смелчаци, за да извадят кръста, който хвърли Доростолският митрополит Яков. Участниците в ритуала получиха награди и подаръци от Доростолската митрополия и от кмета на Силистра Александър Сабанов.
По-рано Доростолският митрополит отслужи архиерейска литургия в катедралния храм "Св. св. Апостоли Петър и Павел" и след Великия водосвет вярващите в литийно шествие се отправиха към брега на Дунав.
Според протосингела на епархията протопрезвитер отец Добри Чаков ритуалът по спасяването на богоявленския кръст е бил забранен през социализма и бил възстановен през 1991 г. Оттогава традицията се спазва, като само поради замръзване на реката и много ниски температури ритуалът е провеждан в снежни преспи. Веднъж не е проведен поради кончината на митрополит Иларион.
/ТС/

Title Британските фирми повишават цените заради по-високите разходи и данъци;;;10389144/e02fcf23ae0e4ab5a1a8b0a39ce32f94--0--a5d881ae242843719e92e2875f50127a.jpg?l=1000: 
Повече от половината от британските компании планират да повишат цените от началото на април, сочи проучване, цитирано от ДПА, според което бизнес доверието се е понижило след оповестяването на бюджета.
Проучване сред повече от 4800 фирми установява, че 55 на сто от тях очакват цените да нараснат през идните три месеца, което е с 39 на сто повече, отколкото през втората половина на 2024 г.
Проучването, проведено от търговското подразделение на Британските търговски камари, се провежда след като управляващата лейбъристка партия обяви през октомври, че повишава данъците за работещите.
Министърката на финансите Рейчъл Рийвс заяви, че компаниите ще трябва да плащат повече за осигурителни вноски, като същевременно увеличават минималната заплата. 
Повишаването на данъците цели да подпомогне Националната здравна служба и обществения транспорт.
Този ход доведе до критики от някои бизнес организации, които твърдят, че им е по-трудно да наемат хора. Три четвърти от компаниите са на мнение, че разходите за наемане на хора са нараснали значително.
Повишаването на цените би увеличило темпа на инфлация, който спадна рязко от рекордните нива през 2022 г., но се повиши отново през последните месеци на миналата година.
Високата инфлация обикновено пречи на намаляването на лихвените проценти от "Банк ъв Ингланд" (Bank of England), което от своя страна означава, че лихвите по ипотечните кредити падат по-бавно.
Проучването също така засилва натиска върху икономиката след разочароващите данни за растежа през декември.
Лейбъристите превърнаха стимулирането на икономиката в основен приоритет след спечелването на изборите миналото лято. Но официалните данни показват, че икономиката е имала нулев растеж между юли и септември и че се е свила през октомври.
/СЛС/

Title Асен Цеков спаси боявленския кръст в Сандански;;;10483746/324407045_873850217403527_8008246600789110843_n.jpg?l=1000: 
Асен Цеков спаси боявленския кръст в Сандански, информират от пресцентъра на общинска администрация.
Празникът в Сандански започна с литургия в храм „Свети Георги” и продължи с литийно шествие до езерото в градския парк, водено от църковното настоятелство и кмета Атанас Стоянов.
В ритуала на големия християнски празник Йордановден участваха военните от III Бригадно командване, град Благоевград и Общинският духов оркестър „Емил Кирянов“. Около 100 младежи и мъже, след молитва за здраве и обредно кръщаване на водата от отец Йордан Аврамов, се хвърлиха, за да спасят християнския символ. За втора поредна година кръстът беше изваден от Асен Цеков.
/ХТ/

Title Национална библиотека „Св. св. Кирил и Методий“: Доц. д-р Калина Иванова е новият директор на Националната библиотека „Св. св. Кирил и Методий“;;;undefined: 
По време на дирекционния съвет днес проф. д-р Красимира Александрова предаде поста  директор на  доц. д-р Калина Иванова. 
„За мен е от съществено значение, че оставям институцията в надеждните ръце на доц. Иванова“, заяви професор Александрова и добави, че промяната е в дух на приемственост и професионализъм. 
От своя страна доц. д-р Калина Иванова коментира пред колегията, че за нея е привилегия и отговорност да поеме ръководството на най-старата следосвобожденска културна институция в страната. 
На дирекционния съвет  заместник-министърът на културата Калин Вельов представи доц. Иванова и съобщи, че тя ще заема поста до провеждането на конкурс.
Доц. д-р Калина Иванова е председател на Българската библиотечно-информационна асоциация и директор на Регионалната народна библиотека  „П. Р. Славейков“, Велико Търново.
Главен асистент е към катедра „Журналистика и масови комуникации” във Великотърновския  университет „Св. св. Кирил и Методий”. Тя е хоноруван преподавател по „Организация и управление на библиотеките“, „Библиотекознание и история на библиотеките“, „Библиотечен и комуникационен мениджмънт“ и „Стратегия и развитие на библиотеките“ във  ВТУ ”Св. св. Кирил и Методий”. 
Доцент е по „Обществени комуникации и информационни науки“, Университет по библиотекознание и информационни технологии и доктор по „Книгознание, библиотекознание и библиография“, УниБИТ.
Проф. д-р  Красимира Александрова  се оттегля  след 8 годишно управление на Националната библиотека „Св. св. Кирил и Методий“ (НБКМ). Прави достъпен фонда на НБКМ за обществото чрез множество изложби в Библиотеката. Утвърждава практиката на организиране на виртуални изложби, които са видими на сайта ѝ.
Открива зала „История на книгата“ и класна стая към нея. Там са изложени едни от най-ценните и стари документи, които се съхраняват във фонда на Библиотеката - мулажните копия на Софрониевия препис на „История славянобългарска“, Енинския апостол, Добрейшовото евангелие. В залата се провеждат се беседи за ученици и студенти за създаването на Националната библиотека.
Провежда успешна кампания за закупуване на камера за обезпрашаване и дезинфекция на книги и документи по системата „Аноксия“. Разкрива 32 литературни къта на  държави и национални библиотеки от пет континента.
Националната библиотека е включена в Международния регистър „Паметта на света“ на ЮНЕСКО (2017 г.) с: Борилов синодик от XIV в. от ръкописната колекция на Националната библиотека и Четвероевангелие на цар Иван Александър от 1355–1356 г. от славянската ръкописна колекция на Британската библиотека в Лондон. През 2023 г. в регистъра е включен и трети ръкопис от колекциите на Националната библиотека „Св. св. Кирил и Методий” - Маснави на Джалаладдин Руми Маулана.
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Индонезия стартира програма за безплатно хранене на деца и бременни жени с цел борба с изоставането в растежа;;;10496627/dc4c633591d9449e81f2e9643338faf8--0--21aa1c86425a4b76a6d5dd0330122e30.jpg?l=1000: 
Новото правителство на Индонезия днес стартира амбициозен проект на стойност 28 млрд. долара за изхранване на близо 90 млн. деца и бременни жени с цел борба с недохранването и изоставането в растежа, въпреки че критиците се питат дали програмата ще бъде достъпна в цялата страна, съобщи Асошиейтед прес.
Програмата за безплатно хранене е в изпълнение на предизборно обещание на президента Прабово Субианто, който беше избран миналата година да ръководи държавата с над 282 млн. души население, която е най-голямата икономика в Югоизточна Азия. Той заяви, че програмата има за цел да се бори със забавянето на растежа, от което страдат 21,5% от индонезийските деца на възраст под 5 години, и ще повиши доходите на земеделските производители и стойността на тяхната реколта.
Субианто обеща да ускори растежа на БВП от сегашните 5% до 8%. 
В речта си при встъпването в длъжност през октомври Субианто заяви, че много деца са недохранени, а обещанието му да осигури безплатен обяд и мляко на 83 млн. ученици в над 400 000 училища в цялата страна е част от дългосрочна стратегия за развитие на човешките ресурси в страната, за да се постигне поколение "Златна Индонезия" до 2045 г.
"Твърде много от нашите братя и сестри са под прага на бедността, твърде много от нашите деца ходят на училище без закуска и нямат дрехи за училище", каза Субианто.
Подписаната от Субианто програма, която включва безплатно мляко, може да струва до 450 трилиона рупии (28 млрд. щатски долара). Той каза, че екипът му е направил изчисления провеждането на такава програма.
Целта на правителството е през 2025 г. с бюджет от 71 трилиона рупии (4,3 милиарда долара) от програмата да бъдат обхванати 19,47 милиона ученици и бременни жени, да се поддържа годишният дефицит под законово определения таван от 3 % от БВП, заяви Дадан Хиндаяна, ръководител на новосъздадената Национална агенция по храненето.
Хиндаяна заяви, че с тези средства ще бъдат закупени приблизително 6,7 млн. тона ориз, 1,2 млн. тона пилешко месо, 500 000 тона говеждо месо, 1 млн. тона риба, зеленчуци и плодове и 4 млн. килолитра мляко, а в цялата страна ще бъдат създадени поне 5000 кухни.
/ЛМ/

Title За седмица във Видинско са станали общо десет катастрофи с един пострадал;;;undefined: 
This is a modal window.
Beginning of dialog window. Escape will cancel and close the window.
End of dialog window.
През последната седмица на територията на област Видин са регистрирани девет пътнотранспортни произшествия с материални щети и една катастрофа с пострадал. Това каза на брифинг старши инспектор Асен Кожухаров, началник на група „Организация на движението, пътен контрол и превантивна дейност“ във видинския сектор „Пътна полиция“.
Във връзка с поредицата от празнични почивни дни полицейските служители са активизирали контролната дейност, като са реализирани шест специализирани операции, целящи обезпечаване безопасността на движението по пътищата. За седем дни са проверени 405 моторни превозни средства и 465 граждани, допълни той. Екипите са установили 235 нарушения, като са  съставени 98 акта и 65 глоби по фиш по Закона за движение по пътищата (ЗДП), шест акта по Кодекса за застраховането и десет – по Закона за българските лични документи. Издадени са 517 електронни фиша. Заснетите клипове за превишена скорост са 683, уточни старши инспектор Кожухаров. 
По думите му един от водещите приоритети в работата на Областната дирекция на МВР във Видин е намаляване на пътния травматизъм, на ранените и загинали участници в катастрофи. Затова превантивните действия и активният контрол на сектор „Пътна полиция“ и униформените полицаи с правомощия за работа по ЗДП ще продължи и през настоящата година, подчерта Кожухаров. Той призова участниците в движението да спазват стриктно правилата, да бъдат дисциплинирани и търпеливи на пътя.
/МК/

Title Ваньо Василев спаси кръста в Търговище за трета поредна година;;;10497462/20250106_115530.jpg?l=1000: 
За трета поредна година Ваньо Василев спаси богоявленския кръст в Търговище на ритуала, организиран от Община Търговище и Архиерейското наместничество. Петима смелчаци скочиха във водите на градския шадраван на площад „Свобода“. 
Василев е родом от Търговище и работи като треньор по тенис в София. „Скачам общо за четвърти път тук. Всяка година, в която съм скачал за кръста, беше хубава година, изпълнена със заряд. За тази година си пожелавам най-вече здраве и успехи на моите състезатели“, каза Василев, след като кръстът бе откупен от архиерейския наместник на Търговищка духовна околия отец Славчо Проданов.   
На ритуала бе отслужен и традиционният богоявленски водосвет. Осветени бяха и бойните знамена на Патриотичен клуб „Възраждане“. 
В словото си отец Проданов помоли за успех в доброто на българския народ. „Нека, Боже, нашата родна земя, в която сме се родили и видели светлина, в която сме приели Светото кръщение и сме отхранени в християнската вяра, да бъде честита и славна. Разпали в сърцата ни любов към нашия мил народ..., благослови народа ни да пребивава в мир, слава и щастие. Да процъфтяват в него християнската вяра и закон. Запази ни от взаимни раздори, несъгласия и размирици, та да бъдем единни и силни“, помоли архиерейският наместник. 
Средствата за откупуването на кръста - 1450 лв., са осигурени от дарители, обяви отец Проданов. Младият мъж заяви, че ще ползва сумата за начинания, свързани с неговата професия.
На ритуала присъстваха кметът Дарин Димитров, областният управител Гюрсел Хасанов, председателят на Общинския съвет Тахир Тахиров, стотици жители и гости на Търговище.  
По традиция в програмата преди ритуала взе участие и общинският Духов оркестър „Васил Абрашев“, с диригент Росица Бояджиева-Вълева.
/ТС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Килиан Мбапе: "Реал Мадрид ще опита да спечели всички оставащи мачове до края на сезона";;;10445361/a2ae4cf4a3c14a69bf776e3a6d8d6a2e--1--0400e3e72d6746a4a4d57dac22cead02.jpg?l=1000: 
Нападателят на Реал Мадрид Килиан Мбапе заяви, че е в добра форма и ще направи всичко възможно да помогне на Кралския клуб да спечели всички оставащи мачове този сезон.
"Отборът и аз самият сме в добра форма. Започнахме годината много добре, с труден мач срещу Валенсия, който успяхме да спечелим, а сега продължаваме към другите изпитания. Надяваме се да спечелим и да играем добре. Има много мачове, но както казват в клуба, трябва да спечелим всичко и ще се борим да го постигнем“, цитира думите на Мбапе официалният сайт на Реал Мадрид.
Мбапе беше избран за най-добрия играч на отбора през декември.
"Бих искал да благодаря на феновете, че гласуваха за мен, това означава много. Декември беше страхотен месец за мен и отбора, защото спечелихме Междуконтиненталната купа, много мачове от лигата и важен мач от Шампионската лига“, каза Мбапе.
През декември Мбапе изигра шест мача за Реал Мадрид, в които отбеляза пет гола и направи две асистенции. Общо през този сезон на испанското първенство футболистът изигра 16 мача, в които отбеляза 10 гола и направи две асистенции. Освен това има шест мача, два гола и една асистенция в Шампионската лига.
/МД/

Title Не ние спасяваме кръста, а той нас спасява, каза Доростослкият митрополит Яков;;;10497512/%D0%AF%D0%BA%D0%BE%D0%B2+-+%D0%91%D0%BE%D0%B3%D0%BE%D1%8F%D0%B2%D0%BB%D0%B5%D0%BD%D0%B8%D0%B5.jpg?l=1000: 
Негово Високопреосвещенство Доростолският митрополит Яков отслужи архиерейска света литургия в катедралния храм "Св. св. Апостоли Петър и Павел" в Силистра на големия християнски празник Богоявление.
В своята проповед пред миряните той отбеляза, че на този ден Светата троица се явява пред нас с трите си лица и вратите на рая се отварят за всички православни християни. Митрополитът припомни, че чрез водата Господ изчиства греховете ни и заяви, че не е правилно разпространилито се през последните години схващане, че на Богоявление ние спасяваме кръста.
„Това е заблуда, която се насажда между хората. Не ние спасяваме кръста, а той нас спасява. Христос беше разпнат на кръста, за да спаси нас човеците и след неговата смърт кръстът стана наше оръжие срещу враговете. Затова нека с вяра и дълбока почит да придружим животоворящия кръст до река Дунав, където ще бъде потопен, за да разнесе своето благословение по цялото земно кълбо“, каза Доростолският митрополит.
/ХТ/

Title Млад бизнесмен спаси кръста на Богоявление в Монтана, 38 мъже скочиха с национални носии в ледените води на река Огоста;;;10497494/Bogoiavlenie_2025_035.JPG?l=1000: 
Александър Иванов (30 години) от Монтана извади кръста от водите на река Огоста на Богоявление днес, видя репортер на БТА.
Иванов се занимава с бизнес, като има фирма за транспортни услуги. Той скача за пръв път след кръста на Йордановден и успя да стигне най-бързо до него. 
Общо 38 мъже, облечени с национални носии, влязоха в ледените води на реката, за да гонят богоявленския кръст. Те останаха във водата около 10 минути при отрицателна температура на въздуха, като играха хоро, загърнати в голямо национално знаме.
На ритуала, проведен за втора поредна година на река Огоста, се събраха над 1000 души. По традиция празникът беше озвучен от духов оркестър, който свиреше на живо, докато смелчаците скачаха в реката и играеха хоро. 
Протосингелът на Видинската митрополия архимандрит Антим каза преди ритуала: „Днес Бог се явява на света в лицето на Иисус Христос и заради това празникът се нарича Богоявление. Днес Бог идва при любимото си творение човека, за да го дарява със своята божествена любов. Заради това ние пристъпваме към ритуала с вяра и упование в Бога - Иисуса Христа, който доброволно се пожертва за нас, за да има за всички вярващи следовници мир, благодат, светлина и преуспяване. 
Кметът на Монтана Златко Живков също поздрави присъстващите и връчи 150 лв. на Александър Иванов като награда за спасяването на кръста. 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Курсант Калоян Калчев на 19 г. от Националния военен университет „Васил Левски“ спаси богоявленския кръст във Велико Търново;;;10497436/%D0%B8%D0%B7%D1%82%D0%B5%D0%B3%D0%BB%D0%B5%D0%BD+%D1%84%D0%B0%D0%B9%D0%BB+-+2025-01-06T120428.181.jpg?l=1000: 
Курсант Калоян Калчев на 19 години от Националния военен университет „Васил Левски“ извади богоявленския кръст от водите на река Янтра край Владишкия мост във Велико Търново.
Никополският епископ Матей потопи кръста в реката, а в изваждането му участваха около 50 души, от които 25 възпитаници на Националния военен университет. Първокурсникът Калоян Калчев, който изучава специалност „Разузнаване“ в университета и е родом от Ямбол, пръв извади кръста. "Пожелавам на всички хора в България да са здрави, да мислят за бъдещето си, за да пребъде България", каза младият мъж.
Той беше поздравен от началника на висшето училище бригаден генерал Иван Маламов и заедно с останалите участници в ритуала получи благословията на Никополския епископ Матей.
„Нека Бог да благослови момчетата, които днес скочиха в реката и спасиха кръста - това показва тяхната вяра, нека я носят с надеждата за бъдещи блага и любовта към Бог и ближния“, каза свещеникът.
Днешният Йордановден започна с тържествена литургия и празничен водосвет, който беше отслужен от Великотърновския митрополит Григорий в катедралния храм „Рождество Богородично“.  В своето послание към присъстващите Великотърновският митрополит призова всички молитви да бъдат насочени към децата на България, които са подложени на изпитания, и припомни силата на осветената на Богоявление вода.
От храма потегли литийно шествие до площада пред крепостта Царевец, където с военен ритуал, по традиция, бяха осветени знамената на Националния военен университет.
В празничния Йордановден участваха много граждани, семейства с деца, кметът Даниел Панов, председателят на Великотърновския общински съвет Венцислав Спирдонов, заместник-областният управител Иван Маринов, ректорът на Великотърновския университет проф. Димитър Димитров, началникът на Националния военен университет бригаден генерал Иван Маламов, представители на различни институции.
Тържествен водосвет беше отслужен във всички храмове на Великотърновската епархия, а на десетки места се състоя ритуалът по изваждането на кръста на днешния Йордановден.
/ТС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Книги на български автори попаднаха в литературни класации в Словения за 2024 г.;;;10497234/SLO+04-pril+1+%281%29.jpg?l=1000: 
Книги на автори от България бяха включени в литературни класации в Словения за изминалата година. Това съобщават в своя сайт от дипломатическата ни мисия в Любляна.
Неотдавна издаденият превод на романа „Случаят Джем” на Вера Мутафчиева попадна в списъка на „100-те най-добри книги на 2024 година”, публикуван от списанието за литература „Букла”, заглавията в който са подредени по азбучен ред. В раздела „Романи” творбата на известната българска историчка и османистка е в компанията на други 28 преведени на словенски език през миналата година произведения, сред които тези на Михаил Булгаков, Габриел Гарсия Маркес, Олга Токарчук, Сали Руни, Констанс Дебре, Андрей Макин и др., посочват от Българското посолство.
От дипломатическото ни представителство добавят, че в сайта на класацията „Случаят Джем” в превод на Борут Омерзел е представен като „впечатляващ исторически роман от 1967 г., почиващ на действителни личности и събития, а негова авторка е изключителната българска историчка и писателка Вера Мутафчиева (1929-2009 г.), която тематизира живота на султан Джем”.
Книгата „Случаят Джем” бе издадена в Словения от издателство „Гога” в гр. Ново место със средства по програма „Творческа Европа” и бе представена в края на ноември 2024 година в рамките на 40-ия Словенски панаир на книгата.
Романът „Граница” на Капка Касабова бе включен в класацията на 24-те най-търсени книги през годината в Столична библиотека-Любляна. Заглавията са подбрани и от библиотекарите в институцията, както и въз основа на препоръките от кампанията „Чети минути”. Издаденото в началото на 2024 г. произведение (ИК „Белетрина”) се нареди сред текстовете на Габор Мате, Констанс Дебре, Сюзън Абулхава, Урош Ахчан и други съвременни чуждестранни и словенски писатели и поети, е посочено още в съобщението на Посолството.
Според инициаторите на подреждането „Граница”, преведена на словенски от Петра Метерц, „разказва неизвестни случки, които разкриват историята на хората в етнически смесения регион на Балканите”. Книгата – част от трилогия за Балканите и отличена с престижната награда „Найеф Ал-Родан“ на Британската академия, бе представена по повод онлайн гостуването на Капка Касабова на фестивала „Фабула” в Любляна през месец март 2024 година, допълват от Българското посолство.
Безплатен достъп до откъси от българските книги, включени в двете класации, е осигурен на интернет страниците на издателства „Гога” и „Белетрина”.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title ОБНОВЕНА Общо 123 107 души в България имат имен ден на Йордановден, по данни на НСИ;;;10497878/1.jpg?l=1000: 
Общо 123 107 души в България имат имен ден на Йордановден (Богоявление), съобщиха от Националния статистически институт (НСИ) на сайта си, позовавайки се на данни към края на 2024 година. Мъжете, които празнуват на днешния ден, са 66 009, а жените – 57 098. Името Йордан у нас носят 41 492 души, а Йорданка – 31 594.
По данни на НСИ, на Ивановден, който се отбелязва на 7 януари, празнуват 329 954 души – 210 822 мъже и 119 132 жени. Името Иван носят 127 848 души, а Иванка – 47 442.
Според данните на статистическия институт Иван е второто най-разпространено мъжко име в България след Георги, а Йордан се нарежда на девето място. Иванка е второто най-популярно женско име у нас след Мария, а Йорданка е на четвърто място.
Йордановден
На 6 януари Българската православна църква отбелязва деня на св. Богоявление (Йордановден). Според библейското предание на този ден Иисус Христос е покръстен във водите на р. Йордан от Йоан Кръстител. В момента на кръщението му небето се отваря и Светият дух слиза върху Христос във вид на гълъб, а от небето се разнася глас: „Този е моят възлюбен син, в когото е моето благоволение“. Оттук идва и названието на празника - Богоявление. Според народното поверие през нощта срещу Богоявление в глуха доба небето се отваря и всеки, който го види, ще получи от Бог това, което си пожелае. Вярва се още, че тогава водата спира, пречиства се, след което придобива голяма сила. Затова денят е известен като Водици и Водокръщи. За здраве всички участват в освещаването на водата, когато след празнична църковна служба свещеникът хвърля светия кръст  във водата. Млади мъже изваждат кръста от водата въпреки студа и ниската температура. Който го извади, бива честит и здрав през цялата година. Ако хвърленият във водата кръст замръзне, това предвещава здраве и плодородие през годината. Ако времето е студено и сухо, приема се като знак за плодородна и добра година.
На този ден празнуват Йордан, Йорданка, Данчо, Боян, Богдан, Богдана, Богoлюб, Богoлюбa, Божан, Божанa, Дана и др.
Ивановден
Българската православна църква отбелязва на 7 януари Ивановден, когато се чества паметта на свети Йоан - последният старозаветен пророк, кръстителят на Иисус. Наречен е още „предтеча“, защото предрича идването на Христос на земята. Йоан се ражда половин година преди Иисус Христос. Йоан започнал да проповядва, когато навършил 30 години. Главната задача на неговия живот била да подготви пътя за идването на Христос и затова увещавал хората да се покаят за греховете си и да отворят душите си за Бога. Като символ на пречистване Йоан кръщавал покаялите се с вода. Едва 34-годишен Йоан Кръстител е заловен и обезглавен по нареждане на цар Ирод Антипа. Животът и духовната чистота, която постига Йоан Кръстител, както и мъченическата му смърт, са причина житията и библейските разкази да говорят за него по-скоро като за ангел, отколкото за човек. Иконите го изобразяват с пустинно облекло от камилска вълна, кожен ремък и с криле като ангел, символизиращи моралната му чистота и достойнство на предтеча. В лявата си ръка държи разгънат ръкопис, на който се чете: „Покайте се, защото се приближава царството небесно“.
В българската народна традиция обредите и обичаите на Ивановден са свързани с очистителната сила на осветената предишния ден - св. Богоявление (Йордановден), вода. Периодът на т.нар. мръсни дни е отминал и всеки обръща поглед напред към сбъдването на предсказанията за добро здраве, берекет и щастлив живот. Светецът се почита като покровител на кумството и побратимството.
На този ден празнуват Иван, Иванкa, Иванинa, Ванина, Bаня, Ваньо, Йоан, Йоанa, Калоян, Йовкo, Йовка, Ивайло, Ивайла, Иво, Ивона, Жан, Жанa, Яна и др. (отдел „Справочна“, БТА)
/АБ/

Title Провалът на преговорите на ГЕРБ-СДС за правителство е възможно да означава отиване на нови избори, смята Петър Петров от "Възраждане";;;undefined: 
This is a modal window.
Beginning of dialog window. Escape will cancel and close the window.
End of dialog window.
Провалът на преговорите на ГЕРБ-СДС за правителство е възможно да означава отиване на нови избори, коментира заместник-председателят на парламентарната група на "Възраждане" Петър Петров пред журналисти в парламента.   
Вчера следобед от ГЕРБ-СДС обявиха, че прекратяват преговорите за съставяне на правителство след отказа на „Демократична България“ да подкрепи предложените от тях номинации за премиер.  
На първо място трябва да видят избирателите на БСП, "Има такъв народ" и "Демократична България" (ДБ), че тези политически формации нямат нищо против да управляват с ГЕРБ и когато гласуват за тях, те всъщност гласуват за ГЕРБ, посочи Петър Петров. Провалът на тези преговори, ако приключат по този начин, е възможно да означава отиване на нови избори, да не кажа 6 април като евентуална дата дори, но все пак нека бъде даден и вторият, евентуално и третият мандат, каза той.
Видяхме, че единственият проблем конкретно за ДБ е фигурата на премиера, те нямат никакъв друг проблем да направят съвместно правителство отново с ГЕРБ, коментира Петров и добави, че според "Възраждане" това би било пагубно за държавата. Закономерно според нас, когато се опря вече до личностите, тези преговори се провалиха, каза още заместник-председателят на ПГ на "Възраждане". 
В отговор на въпрос Петър Петров коментира, че е песимист, че вторият мандат може да е успешен, защото според него, както и при първия ще има "извиване на ръце", не за политически програми, а пререкания кои да седнат на министерските кресла и конкретно кой да бъде министър-председател. Предполагам, че това, което гледахме като сценка досега, ще се повтори, каза той.
Попитан дали, ако "Продължаваме промяната-Демократична България" предложи кабинет без ГЕРБ и ДПС, ще го подкрепят, Петров припомни, че винаги са казвали, че ще подкрепят кабинет, който е на "Възраждане". Той отбеляза, че едно е мнозинството в парламента, което подкрепя законодателни решения, друго е мнозинството, което подкрепя определен кабинет. 
Петър Петров заяви, че ако третият мандат дойде при "Възраждане", имат готовност да предложат правителство, дори ако трябва да бъде на малцинството. 
Заместник-председателят на ПГ на "Възраждане" Петър Петров коментира темата за прекратените от ГЕРБ-СДС преговори, след участие в кръгла маса в парламента за належащите законодателни промени за борба с пътнотранспортните произшествия и ефективната наказуемост на извършителите, по инициатива на Сдружение "Ангели на пътя". 
/МК/

Title ОДМВР – Търговище: Информационен бюлетин за времето от 8:30 ч нa 3.01.2025 г. до 8:30 ч на 06.01.2025 г.;;;3520928/%D1%84%D0%B0%D0%B9%D0%BB+%D0%B7%D0%B0+%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5+%284%29.jpg?l=1000: 
За срок до 24 ч е задържан водач, управлявал МПС под въздействието на наркотично вещество. На 3.01.2025 г. около 8 ч на първокласен път I-4(София-Варна), км 204+730 в община Омуртаг, е извършена полицейска проверка на лек автомобол „Ситроен Ц 3“ с варненска регистрация – фирмена собственост, управляван от 35-годишен правоспособен водач от гр. Омуртаг. По надлежния ред – със специализирано техническо средство „Drager Drug Test 5000” e установено, че той е управлявал моторното превозно средство след употреба на наркотичното вещество кокаин. Същият е отказал кръвна проба за химическо изследване.  
Задържан е в РУ-Омуртаг на основание чл. 72, ал. 1, т. 1 от Закона за МВР. По случая е започнато бързо полицейско производство по чл. 343б, ал. 3 от Наказателния кодекс.
За периода е установен и водач, управляващ МПС с концентрация на алкохол в издишания от него въздух над 1,2 промила. На 4.01.2025 г. в с. Разделци, община Антоново, е извършена полицейска проверка на лек автомобил „Сузуки Витара“ с търговищка регистрация, управляван от 56-годишен правоспособен водач от с. Добротица, община Антоново. По надлежния ред – с техническо средство алкотест „Дрегер“ е установено, че той е управлявал автомобила с концентрация на алкохол в издишания от него въздух 2,37 промила. Взета му е кръвна проба за химическо изследване.
Задържан е в РУ-Омуртаг на основание чл. 72, ал. 1, т. 1 от Закона за МВР. По случая е започнато бързо полицейско производство по чл.343б, ал. 1 от Наказателния кодекс.
Установена и задържана с полицейска мярка е извършителка на кражба от магазин на търговска верига. На 4.01.2025 г. в 16,50 ч в РУ-Търговище е получен сигнал, че от магазин на голяма търговска верига в гр. Търговище е била извършена кражба на хранителни продукти на обща стойност около 270 лв. След проведени от служители на управлението незабавни издирвателни и процесуално-следствени действия  непосредствено след деянието извършителката му е установена – 38-годишна жена от с. Калипетрово, община Силистра. Тя е известна на полицията с извършени от нея предишни кражби, осъждана.
Задържана е в РУ-Търговище за срок до 24 ч на основание чл. 72, ал. 1, т. 1 от Закона за МВР. По случая е образувано бързо полицейско производство. 
В гр. Търговище е установен мъж, притежаващ наркотично вещество. Около 22,50 ч на 3.01.2025 г. на бул. „Сюрен“ в гр. Търговище е извършена полицейска проверка на 39-годишен мъж от гр. Омуртаг. В хода й е установено, че той държи у себе си зелена тревиста маса, която при направен полеви наркотест реагира на наркотичното вещество канабис.
Веществото е иззето по надлежния ред. Мъжът е задържан за срок до 24 ч в РУ-Търговище на основание чл. 72, ал. 1, т. 1 от Закона за МВР. По случая е образувано досъдебно производство по чл. 354а от Наказателния кодекс. 
Мъж е задържан за срок до 24 ч в РУ-Омуртаг за нанасяне на лека телесна повреда в условията на домашно насилие.  На 4.01.2025 г. около 10,50 ч в управлението е получен сигнал, че 77-годишен мъж от  гр. В. Търново в къща в с. Стеврек, община Антоново, е причинил лека телесна повреда, изразяваща се в удари в областта на главата, на жена, с която е живеел на семейни начала. Деянието е извършено в условията на домашно насилие. Мъжът е задържан в РУ-Омуртаг на основание чл. 72, ал. 1, т. 1 от Закона за МВР. По случая е образувано досъдебно производство по чл. 131, ал. 1, т. 5а във вр. с чл. 130, ал. 2 от Наказателния кодекс.
Два екипа служители на РСПБЗН-Търговище да реагирали на получен на 5.01.2025 г. в 13,09 ч сигнал за пожар, възникнал в покрива на двуетажна къща в с. Кръшно, община Търговище. В резултат на инцидента са унищожени около 100 кв м покривна конструкция и са опушени около 120 кв м стени. Няма пострадали хора. Сградата е спасена от огъня. За гасенето са използвани около 7000 л вода. Вероятната причина за възникване на пожара е късо съединение в електрическата инсталация, намираща се в подпокривното пространство на къщата.
На 4.01.2025 г. в 03,38 ч на тел. 112 е получен сигнал за възникнал пожар в къща в с. Стража, община Търговище. Към мястото своевременно са били насочени екипи на РДПБЗН и на РСПБЗН-Търговище с 3 противопожарни автомобила. При  пристигането си те са намерили пред входната врата възрастна самотноживееща в къщата жена, която е била изведена от дома си от преминаващ край него гражданин, преди пожарът да се развие. В резултат на инцидента са унищожени около 30 кв м покривна конструкция, мебели, техика, врати от PVC дограма. Вероятната причина за възникването му е неправилно ползване на отоплителен уред - димоотводните тръби на печката на твърдо гориво в дома са преминавали в близост до леснозапалими материали.
 
 
 
 
 
 
 
 
 
 
 
 
 
 
 
/СТГ/

Title АРМЕНПРЕС: Бившият заместник-началник на генералния щаб на арменските въоръжени сили е арестуван;;;10497011/Former+Deputy+Chief+of+General+Staff+of+Armenian+Armed+Forces+Tiran+Khachatryan+arrested.jpeg?l=1000: 
Бившият заместник-началник на генералния щаб на арменските въоръжени сили генерал-лейтенант Тиран Хачатрян е арестуван, съобщи арменската новинарска агенция АРМЕНПРЕС.
Според адвоката на Хачатрян той е обвинен във военна небрежност по време на войната в Нагорни Карабах, което той отрича.
По-късно днес ще се състои изслушването за задържането на Хачатрян.
(Тази информация се разпространява по споразумение между БТА и АРМЕНПРЕС)
/ЛМ/

Title Калин Узунов хвана кръста в морето край Бургас;;;undefined: 
This is a modal window.
Beginning of dialog window. Escape will cancel and close the window.
End of dialog window.
Калин Узунов, на 18 години, от Профилираната природоматематическа гимназия (ППМГ) "Акад. Никола Обрешков" хвана богоявленския кръст в морските води на Бургас, видя репортер на БТА. 
Веднага след ритуала на моста ученикът каза, че за трета поредна година скача за кръста на Йордановден и пожела на всички здраве през новата година, както и да преследват смело мечтите си и да постигат успех, така както той е успял да хване кръста. Калин Узунов допълни, че тренира водна топка от 12 години и според него тази подготовката е оказала голямо влияние.  
Общо 56 момчета и мъже се хвърлиха в морските води, за да изпитат късмета, бързината и издръжливостта си при температура на морската вода от 10 градуса. Най-младите сред тях бяха двама 16-годишни участници, а най-възрастният е на 72 и се казва Васил Николов. Той обясни, че е редовен участник и се включва ежегодно в ритуала за здраве.
Кметът Димитър Николов поздрави бургазлии и гостите на града с празника и пожела новата година да е успешна за всички, да бъдат реализирани проектите на града, държавата да се стабилизира и да има правителство, което да помага на Бургас. 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Богоявленски водосвет на бойните знамена се състоя в Сливен;;;10497450/472503751_1648655956071908_8850922615579251751_n.jpg?l=1000: 
Традиционният богоявленски водосвет на бойното знаме на Център за подготовка на специалисти (ЦПС) и на представителните флагове на 61-ви танков батальон и на 2-ри танков батальон от състава на Център за подготовка на специалисти се състоя пред храм „Света Петка“ в Сливен. Това съобщиха от ЦПС, които са организатори заедно със Сливенската митрополия.
В ритуала участваха почетен караул и Военният духов оркестър. Тържественият строй бе приет от командира на ЦПС полковник Любомир Вачев. Богоявленският водосвет отслужи свещеник Йоан Петров в съслужие със свещеници.
Както БТА съобщи, през миналата година на Богоявление се състоя първият ритуал за този християнски празник за най-новия храм в Сливен. На 6 октомври 1950 г. с Указ № 532 на Президиума на Народното събрание е зачислено и бойното знаме на сливенското военно формирование 22 220. Според каноните на църквата то се освещава само веднъж - при даряването му на военния отряд, а на празника Богоявление, след Великия водосвет, се благославят и знамената-светини в Българската армия, с което се призовава Божията помощ и закрила на православния ни народ и неговото войнство.
/ТС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Богоявленският кръст в Ловеч бе спасен от 21-годишния Павел Георгиев;;;undefined: 
This is a modal window.
Beginning of dialog window. Escape will cancel and close the window.
End of dialog window.
Богоявленският кръст в Ловеч бе спасен от Павел Георгиев. В студените води на река Осъм се хвърлиха единадесет души. Пръв до светия кръст стигна 21-годишният мъж. Той за четвърта поредна година влиза на Йордановден в надпреварата за кръста, като го спасява за втори път. 
Младият мъж се занимава се с бойни изкуства, животновъдство и месопреработка. „Изживяването е неописуемо, знаят го хората, които са минавали през студената вода. Пожелавам на всички да са живи и здрави и да следваме пътя на дедите си, защото днес честваме и 177 години от рождението на Христо Ботев. Ние сме православни християни и смятам, че трябва да спазваме както традициите си, така и християнските обичаи, които са доста древни. Знаем, че религията ни е помагала в много трудни моменти“, каза Георгиев пред журналисти и добави, че вече скачането за кръста в реката е станало за него традиция.
Той пожела следващата година в студените вади на реката да се хвърлят още повече смелчаци. Георгиев получи парични подаръци от Ловчанския митрополит Гавриил и кмета на Ловеч Страцимир Петков, който го покани в своя кабинет, за да го поздрави.
Днешният празник започна със Златоустова Света литургия в катедралния храм „Св. св. Кирил и Методий“ в центъра на града, отслужена от Ловчанския митрополит Гавриил в съслужение с други духовници.
„Със своето влизане в Йордан Господ е осветил не само йорданската вода, но и цялото водно естество. Това е най-святата вода и ние всяка година на този празник правим Велик Богоявленски водосвет, когато тази вода получава такава благодат, с каквато някога Господ е осветил йорданските води. Тази вода ни помага в борбата срещу всякакви изкушения, болести и скърби. Нека се освети с нея, нека пием, нека поръсим своите домове и там, където работим и Божието благословение влезе в нашия живот. Господ да ни избави от всякакви злокоби, да ни дарува радост, мир и щастие“, пожела след службата Ловчанският митрополит.
След това пред храма той отслужи Велик водосвет и освети бойните знамена. Поръси със светена вода официалните лица и гражданите, дошли на церемонията.
В нея участва почетен строй на военнослужещи от военните формирования от Троян и Ловеч, както и Общинският духов оркестър. 
От храма присъстващите с литийно шествие се отправиха към Богоявленския мост, откъдето дядо владика хвърли кръста във водите на река Осъм.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Мирослав Тачев от Раднево хвана богоявленския кръст в Стара Загора;;;10497441/20250106_121739.jpg?l=1000: 
Мирослав Тачев на 26 години от Раднево извади богоявленския кръст от водите на бившето съоръжение за скоростни състезания по корабо- и радиомоделизъм южно от езеро „Загорка“. Общо около 30 мъже скочиха след символа на християнската вяра, хвърлен ритуално от Маркианополския епископ Богослов.
И тази година момчетата се хванаха на хоро във водата и запяха българския химн. Най-малкият участник бе Ангел, който е на 12 години.
„Скачам за осми път и за втори успявам да спася кръста. Пожелавам на всички да са живи и здрави, да имат успешна 2025 г. За себе си и моето семейство пожелавам здраве“, каза Мирослав след ритуала. Той уточни, че живее в София и се занимава със собствен бизнес, но пътува до Стара Загора, за да се включи в традицията.
Малко по-рано, по традиция в града, с водосвет бяха благословени бойните знамена на Старозагорския военен гарнизон. В празничния ден Негово Високопреосвещенство Старозагорският митрополит Киприан отслужи утреня и Василиева литургия в катедралния храм „Св. Николай Мирликийски Чудотворец“.
/ТС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Богоявление е! Асен Цеков извади за втора поредна година светия кръст в Сандански;;;10497555/1.jpg?l=1000: 
Днес празнуваме един от най-големите християнски празници – Богоявление (Йордановден). С него отбелязваме кръщаването на Иисус Христос във водите на река Йордан от Св. Йоан Кръстител.
Традиционно, на Богоявление, стотици граждани се събраха за обичаят, който се проведе на езерото в градски парк „Свети Врач“.
Празникът Сандански започна с литургия в храм „Свети Георги” и продължи с литийно шествие до езерото, водено от църковното настоятелство и кметът Атанас Стоянов.
В ритуала на езерото се включиха военните от III-то Бригадно командване, гр. Благоевград и Общински духов оркестър „Емил Кирянов“, Сандански.
Около 100 младежи и мъже, след молитва за здраве и обредно кръщаване на водата, отслужена от отец Йордан Аврамов, се хвърлиха за християнския символ. Не след дълго той бе изваден за втора поредна година от Асен Цеков. След като кръста бе намерен, всички смелчаци предизвикаха силни емоции със своето мъжко хоро, пеещи химна на Република България.
Честит празник!
Да има здраве, мир, любов и благослов във всеки дом!
 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title ОБНОВЕНА Военнослужещите ще получат увеличение на заплатите, ако законопроектите за бюджета на служебния кабинет бъдат приети, каза Атанас Запрянов;;;undefined: 
This is a modal window.
Beginning of dialog window. Escape will cancel and close the window.
End of dialog window.
Военнослужещите ще получат увеличение на заплатите, ако законопроектите за бюджета на служебния кабинет бъдат приети. Това каза пред журналисти служебният министър на отбраната Атанас Запрянов. Той участва в традиционния богоявленски водосвет на бойните знамена, флаговете и знамената-светини на Българската армия.
В края на 2024 г. Министерският съвет внесе в Народното събрание законопроект за събирането на приходи и извършването на разходи през 2025 г. до приемането на Закона за държавния бюджет на Република България за 2025 г., Закона за бюджета на държавното обществено осигуряване за 2025 г. и Закона за бюджета на Националната здравноосигурителна каса за 2025 г. 
От 1 януари 2025 г. базата за определяне размера на основното месечно възнаграждение за най-ниската длъжност ще се образува всяка година въз основа на средната работна заплата за страната за второто тримесечие на предходната година, реши парламентът през април 2024 г. Основното месечно възнаграждение се увеличава с коефициент спрямо базата - за офицери не по-малко от 1,2, а за офицерски кандидати, сержанти и войници - не по-малко от 1,0. Най-ниското основно месечно възнаграждение на военнослужещите от 1 януари 2025 г. ще бъде от 2300 лв. до 2370 лв., посочи служебният министър на отбраната Атанас Запрянов миналата година.
Тази година е особена обнадеждаваща, защото трябва да получим първите бойни самолети, първите бойни машини, корабите – това са реалистични неща, но за всичко това трябват пари. Основният проблем на нашата армия е некомплектът, коментира днес военният министър. "Приветствах и първия бюджет, основния и временния бюджет, който правителството предложи на Народното събрание в частта „социални разходи“, защото в нашата армия в определени формирования имаме доста сериозен некомплект“, заяви Запрянов. По думите му за Националната гвардейска част некомплектът е 62%. Социалните разходи са жизненоважни, за да окомплектоваме армията, каза Запрянов.
Предвиденото увеличение на заплатите не увеличава военните разходи на 3% или 4% от брутния вътрешен продукт, то ще бъде направено в рамките на 2 - 2,5%. Ние сме предложили едно балансирано увеличение за сметка на намаляване на капиталовите разходи. Дупката в държавния бюджет по никакъв начин не е от заплатите на военнослужещите, обясни Атанас Запрянов.
Тази година ще имаме осем пилоти за изтребителите F-16, продължава подготовката и много скоро ще се върнат и следващите. За първите осем самолета ще имаме и пилоти в края на тази година, каза министърът.
В края на декември 2024 г. Атанас Запрянов посочи, че общо 18 летци са изпратени за обучение на F-16 в САЩ, като двама от тях са завършили основния курс за този тип самолет.
Ремонтът на авиобаза Граф Игнатиево продължава и в края на месеца ще има нова инспекция по отношение на сертифицирането на обектите. Последните договори, които сключихме миналата година, завършват основното оборудване – укритията за самолетите, временните хангари, коментира още Атанас Запрянов.
На въпрос на БТА кога ще бъдат обявени рокадите в ръководството на Военновъздушните сили Запрянов отговори, че планът за разстановка на висшия състав е готов. Той е приет на Съвета по отбрана, предвидени са такива промени. Аз се колебая това да го стартирам като служебен министър на отбрана и се надявам, че ще има политически избрано правителство, министър на отбраната, който да прегледа този план за разстановката на Висшия команден състав тази година, коментира министърът и добави, че не касае само разстановки във Военновъздушните сили. Ако няма редовен кабинет, ще трябва служебният министър да прави и следващата разстановка, добави Атанас Запрянов.
В моите правомощия е да взема кадрови решения и аз ще взема такива, заяви Атанас Запрянов в средата на ноември 2024 г. по време на официалното представяне на резултатите от проверката във Военновъздушните сили (ВВС) след катастрофата с учебно-боен самолет L-39ZA Albatros през септември, при която загинаха двама пилоти.
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title АПИ: Продължава разчистването на 3-метровите преспи на Троянския проход. Снегорините достигнаха билото на планината и уширяват платното;;;undefined: 
Продължава разчистването на Троянския проход през път II-35 Троян – Кърнаре. Преминаването през него бе временно ограничено за всички моторни превозни средства след снеговалежите в края на декември м. г. и влошените метеорологични условия. В най-високия Старопланински проход на места преспите достигаха до 2-3 метра. Специализираната техника започна работа в края на миналата седмица и достигна билото на Стара планина. Ако няма силен вятър в следващите дни и нови валежи се очаква движението през прохода да бъде възстановено за превозните средства до 12 тона.
10 снегопочистващи машини - роторни и комбинирани снегорини, багери и друга специализирана техника, разчистват снегонавяванията. Екипите на пътноподдържащите фирми в областите Ловеч и Пловдив работят мобилизирано, за да се възстанови възможно най-бързо движението през прохода. Трасето е най-пряката връзка на Централна Северна България, включително Плевен, Ловеч и Троян, с Южна България.
 
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title С литийно шествие и ритуално хвърляне на кръста във водите на река Осъм беше отбелязан празникът Богоявление в Троян;;;10497409/20250106_112759.jpg?l=1000: 
С литийно шествие и ритуално хвърляне на кръста във водите на река Осъм беше отбелязан празникът Богоявление в Троян.
Традиционният ритуал за Йордановден събра десетки троянци край пешеходния мост в централната част на града. Да влязат в частично замръзналите води на реката се осмелиха 14 момчета и млади мъже на възраст от 17 до 45 години.
Кръстът беше изваден от 35-годишния Теодор Божинов, който за 12-и път участва в ритуала и за четвърти път побеждава останалите участници. Той разказа, че през 2014 г. за пръв път вади кръста от реката и че няма намерение да се отказва от участие в ритуала и занапред. „Уважавам този празник и за мен традицията трябва да се спазва и продължава“, допълни той.
Денят започна със света литургия и Велик водосвет в градската църква „Св. Параскева – Петка“, където се събраха многобройни миряни. От църквата започна литийно шествие, водено от отец Войден Божков, което продължи до пешеходния мост край Музея на занаятите в Троян.
След ритуалното изваждане на кръста, кметът на Троян Донка Михайлова връчи парична награда на днешния победител и почерпи участниците с греяна ракия и домашна баница в сградата на Общината.
/ТС/

Title Ватерполистът Александър Аенски спаси кръста във водите на Черно море във Варна;;;10497414/IMG_3076.JPG?l=1000: 
Александър Аенски извади богоявленския кръст от водите на Черно море във Варна. Той е на 22 години и е ватерполист, представител на Клуб по плувни спортове „Спартак“, студент във Варненския свободен университет „Черноризец Храбър“. Младият мъж е от Варна. За първи път спасява кръста на празника Богоявление. Той получи плакет от кмета Благомир Коцев.
Над 40 души скочиха тази година в морето в традиционния ритуал на празника Йордановден, който се състоя на първа буна в крайморския град.
По-рано на Богоявление в катедралния храм „Св. Успение Богородично“ във Варна бе извършен Велик водосвет. Варненският и Великопреславски митрополит Йоан благослави бойните знамена на Военноморските сили (ВМС) на Република България на площад „Св. Св. Кирил и Методий“. В ритуала участваха представителни блокове от военните формирования от варненския гарнизон, които бяха поздравени от командира на ВМС контраадмирал Кирил Михайлов. На тържеството присъстваха областният управител проф. Андрияна Андреева, кметът Благомир Коцев, председателят на ОбС Христо Димитров. Организатори на събитията са Община Варна, Военноморските сили и Варненската и Великопреславска света митрополия.
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Патрик Клуиверт е новият селекционер на Индонезия;;;1228915/1f47bf507b9b451188a3d34cffb1095b--0--76822510f6db49e39823841ad162d9bd.jpg?l=1000: 
Бившият нидерландски нападател Патрик Клуиверт e новият селекционер на националния отбор на Индонезия, съобщи журналистът Фабрицио Романо в социалната мрежа X.
Според информациите договорът е за две години с възможност за удължаване с още 24 месеца. Съобщава се, че официалното представяне на специалиста ще се състои на 12 януари.
Клуиверт ще заеме мястото на Шин Те-йон, който бе освободен по-рано днес.
За последното Клуйверт беше начело на турският клуб Адана Демирспор. Преди това той беше треньор на националния отбор на Кюрасао в продължение на две години. По време на своята кариера Клуйверт играе за отбори като Аякс, Милан, Барселона, Нюкасъл, Валенсия, ПСВ и Лил.
/МД/

Title Инвеститорските настроения в еврозоната спадат до над едногодишен минимум през януари, сочи проучване;;;1226757/123472a329c8418ebb4a8bd6d27a0c3b--0--a060dcb142334b4b8f5769b8c2f99ea9.jpg?l=1000: 
Инвеститорите настроения в еврозоната се понижават до най-ниското си ниво от повече от година през януари на фона на задълбочаващи се опасения за икономиката на Германия, съобщи Ройтерс, позовавайки се на заключенията от най-новото проучване на германския институт за изследване на поведенческите нагласи "Сентикс" (Sentix).
Индексът на "Сентикс" за инвеститорските нагласи в еврозоната спадна до минус 17,7 пункта през януари от минус 17,5 пункта през декември. Това е най-ниското ниво на показателя от ноември 2023 г., въпреки че е над прогнозираното ниво от минус 18 пункта на анализатори, анкетирани от Ройтерс.
"В еврозоната икономическият двигател заплашва да замръзне в дългосрочен план", пише в проучването, като се допълва, че икономика на Германия, която е в състояние на рецесия, "виси на еврозоната като оловна тежест".
Проучването, проведено сред 1121 инвеститори, в периода 2-4 януари, показва леко подобрение на очакванията за бъдещите перспективи в еврозоната до минус 5 на сто през януари спрямо минус 5,8 пункта през декември.
Текущата оценка на ситуацията във валутния съюз отслабва до минус 29,5 пункта през януари при минус 28,5 пункта през декември - най-ниското ниво от октомври 2022 г.
Проучването установи също, че икономиката на Германия изглежда е в рецесия и е малко вероятно да излезе скоро от нея.
/СЛС/

Title Красимир Матеев хвана Богоявленския кръст в Кюстендил;;;10497386/20250106_114949%280%29.jpg?l=1000: 
Красимир Матеев извади Богоявленския кръст от водите на река Банщица в Кюстендил тази година. Той е на 22 години, от Кюстендил и работи като бръснар в София.
След като извади кръста Красимир Матеев каза пред журналисти, че водата е много студена, но е щастлив и пожела всички да са живи и здрави. По думите му участва в ритуала за втори път. Тази година за кръста скочиха 10 мъже, като най-възрастен от тях бе 68-годишният Милчо, който участва за седми път.
По-рано през деня Велбъждският епископ Исаак, който е втори викарий на Негово Светейшество Софийския митрополит и патриарх български Даниил,  отслужи Света литургия в кюстендилския храм „Успение Богородично“. В проповедта си пред миряните той ги призова да изпълняват Божия закон, който води към спасение на човешките души. Епископ Исаак припомни кръщението на Иисус и посочи, че когато хората се кръщават във водата, те умиват духовната си нечистота и се раждат за нов живот, живот в Христа. Велбъждският епископ Исаак честити празника Богоявление от името на Негово Светейшество Патриарх Даниил, от свое име и името на Кюстендилска духовна околия и благопожела Божият мир да бъде над всички.
На Богоявление в кюстендилска община празнуват общо 2170 души. 594 души от тях носят името Йордан, 368 жени са кръстени Йорданка, 54 - Данка, съобщават от Община Кюстендил. Името Боян носят 327 души, 47 жени са с името Боянка, седем казват Богдана, а осем носят името Божана. Името Богомил носят 58 души, а Богомила три. Името Бойко носят 133 души, а жените, кръстени Бойка са 178 на брой. Днес празнуват 203 мъже с името Божидар, 30 с името Богдан и 77 дами носещи името Божидара.
 
/ХТ/

Title Спадът на бизнес активността в еврозоната намалява в края на 2024 г. благодарение на растежа в сектора на услугите;;;1224383/f64d215e703b4f05a8ace7fe94eb6526--0--17fdd9ec0b384e7b9a42c83a6e2e6f17.jpg?l=1000: 
Бизнес активността в еврозоната приключва 2024 г. в състояние на нестабилност, свивайки се за втори пореден месец през декември, тъй като умереното възстановяване в сектора на услугите не успя да компенсира по-дълбокия спад в промишлеността. Това показват заключенията от окончателните данни на "Хамбург къмършъл банк" (Hamburg Commercial Bank - HCOB), представени от "Ес енд Пи Глоубъл" (S&P Global), предаде Ройтерс.
Индексът на "Хамбург къмършъл банк", който отразява бизнес нагласите на мениджърите по доставките на компаниите в еврозоната (PMI), се повиши до 49,6 пункта през декември спрямо 48,3 пункта през ноември. Показателят е с малко над предварителната оценка от 49,5 пункта, но все пак остава в зоната на свиването – под границата от 50 пункта.
Поради коледно-новогодишните празници проучването е осъществено по-рано от обикновено, като периодът на провеждането му е от 5 до 18 декември.
Съставният индекс на цялостното икономическо доверие в еврозоната е подпомогнат от доминиращия сектор на услугите, чиято активност се завърна над 50 пункта, отбелязвайки ръст до 51,6 пункта през миналия месец от 49,5 пункта през ноември. По-осезаемият спад в активността на промишлените производители обаче задържа цялостното представяне на бизнеса във валутната зона.
 "Данните за активността на бизнеса през декември не полагат фантастична основа за бум в сектора на услугите през 2025 г., но поне (подиндексът на – бел. ред.) новите фирми спря спада си, а понижението при неизпълнените поръчки бе смекчено", каза Сайръс де ла Рубия, главен икономист на "Хамбург къмършъл банк".
За разлика от производителите, доставчиците на услуги не са пряко засегнати от заплахата от налагане на вносни митата от страна на САЩ. Като цяло те трябва да помогнат да се гарантира, че слабото представяне на промишления сектор няма да повлече цялата икономика през 2025 г., допълни той.
По-рано новоизбраният президент на САЩ Доналд Тръмп заплаши ЕС с "всеобхватни мита", ако Общността не реши проблема с търговския си излишък със САЩ.
Подиндексът, отчитащ активността на новите бизнеси в сектора на услугите, приеман за показател за състоянието на търсенето на услуги, се върна към растеж след три месеца на спад. Показателят достигна 50,2 пункта през декември спрямо 48,1 пункта през ноември.
Междувременно съставният индекс на производствените цени в еврозоната се повиши до четиримесечен връх от 52,5 пункта при 51,9 пукна през ноември.
"По време на пресконференцията на ЕЦБ (през декември) президентът на банката Кристин Лагард повтори, че инфлацията в услугите все още е твърде висока. Проучването на активността на сектора на услугите през декември потвърждава това", каза още Де ла Рубия.
Според него "това означава, че централната банка трябва да остане предпазлива и да прибегне към малки намаления на лихвените проценти през първото тримесечие на 2025 г."
В същото време секторът на услугите в Германия регистрира повишение на бизнес активността през декември, връщайки се в зоната на растежа въпреки нарастващия ценови натиск.
Индексът Пи Ем Ай, проследяващ активността на сектора на услугите в Германия, се повиши до 51,2 през декември от 49,3 през ноември, достигайки малко над предварителната оценка от 51 пункта.
Ръстът беше до голяма степен подкрепен от подобрение при натрупаните (неизпълнени) поръчки, въпреки че новите бизнеси продължи да намаляват за четвърти пореден месец.
Това се обяснява с несигурността сред клиентите, липсата на търгове в публичния сектор и слабото търсене от страна на производствения сектор.
Въпреки скромния растеж, секторът на услугите в Германия е изправен пред значителен натиск върху разходите. Разходите за производствени ресурси се повишиха с най-бърз темп от февруари 2024 г., тласнати нагоре от увеличенията на заплатите, което доведе до значително покачване на производствените цени.
Основният извод от данните за активността в сектора на услугите през декември е слабият растеж, съчетан със силна инфлация – стагфлация в почти най-чистия си вид", коментира Де ла Рубия.
Заетостта в сектора на услугите намалява за шести пореден месец, въпреки че спадът е скромен.
Съставният Пи Ем Ай индекс, който включва както услугите, така и промишлеността в Германия, нарасна до 48 пункта през декември спрямо деветмесечното дъно от 47,2 пункта през ноември.
Във втората по големина икономика в еврозоната – тази на Франция, доставчиците на услуги регистрираха спад на заетостта за първи път от четири години през декември, тъй като предприятията се борят със слабото търсене и политическата несигурност в страната.
Индексът на "Хамбург къмършъл банк" за активността на френските доставчици на услуги се повиши до 49,3 пункта през миналия месец. През ноември показателят спадна до 10-месечно дъно от 46,9 пункта.
Новите поръчки намаляха с най-нисък темп от септември. Въпреки това политическата несигурност и затрудненото кредитиране остават значителни ограничения, според мениджърите по доставките.
Като цяло активността на френския бизнес се повиши до 47,5 пункта през декември от 45,9 пункта през ноември, отбелязвайки продължаващото свиване на производството в частния сектор на Франция.
/СЛС/

Title Традиции, обичаи и суеверия в Румъния за Богоявление;;;4025331/IMG_2354.jpeg?l=1000: 
Богоявление или Кръщение Господне е един от най-важните християнски празници, който се чества всяка година в Румъния на 6 януари. Празникът отбелязва кръщението на Исус Христос във водите на река Йордан от Свети Йоан Кръстител. Богоявление и утрешният празник на Свети Йоан Кръстител бележат края на зимните празници при православните, припомня румънската телевизия Диджи 24.
Празникът Богоявление е момент за размисъл и духовно обновление и е сред 12-те най-големи празници за православната църква. Символите на празника са водата, кръстът и светлината. Водата се освещава в църква, а кръстът се потапя в чиста вода в памет на кръщението и жертвата на Исус Христос.
Празникът на 6 януари има дълбоки корени в културата и традициите на румънците, а хората го отбелязват с редица обичаи и символи, които подчертават ценностите и силата на вярата, отбелязва Диджи 24.
В навечерието на Богоявление в църквата се провеждат специални служби и със силата на Светия дух се освещава вода в памет на кръщението на Исус Христос. Вярващите отнасят вкъщи светената вода в различни съдове и могат да я използват през годината за различни обичаи, включително да я пият, но само за период от осем дни – между 6 и 14 януари.
Друг от разпространените за Богоявление обичаи е поръсването на дома със светена вода. Ритуалът символизира изчистването и защитата на дома от лошото. Според традицията светената вода има лечебни и защитни сили.
Хвърлянето на кръста в река е друг разпространен ритуал, като се смята, че човекът, който го намери, ще има късмет и ще бъде здрав през годината.
За Богоявление се прави семейна трапеза с 12 различни ястия на масата, като не трябва да липсват варен боб, варено жито, сливова яхния, рибен борш, сарми, пържена риба, баница с кисело зеле и мак. Хубаво е продуктите да са постни, защото много хора постят на този ден. Свещеникът идва вкъщи и освещава храната, след което тя може да се консумира. Има и обичай приготвената храна да се яде заедно с животните в домакинството, което според вярванията ще ги предпази от болести.
Във връзка с празника съществуват и редица суеверия, с които мнозина се съобразяват, за да се предпазят от злото през цялата година. Едно от тях е да се пости и да не се ядат сладки неща до службата по освещаване на водата. Ролята на този обичай е да прочисти тялото и духа преди благословията на свещеника.
На този ден не се работи и не се върши тежка работа в домакинството. Не се препоръчват и дейности като чистене и пране.
Според вярванията на Богоявление не е хубаво да се дават пари назаем, като се смята, че който взема заем днес ще страда от бедност през цялата година.
Смята се, че ако сутринта на Богоявление дърветата са покрити със скреж, ще бъдат много плодородни през годината.
Според народните традиции в нощта на Богоявление младите момичета завързват червен копринен конец на пръстен, поставят стрък босилек под възглавницата си и сънуват бъдещия си съпруг. Също така се казва, че момичетата, които паднат на лед на Богоявление, ще се омъжат през същата година.
Министерството на вътрешните работи съобщи, че днес се очаква над 200 000 души да присъстват на църковните служби за Богоявление, предаде Аджерпрес.
/ПК/

Title ОА Русе: 53-годишният Венцислав Николов извади кръста на Богоявление в Русе;;;10497466/j4.jpg?l=1000: 
53-годишният Венцислав Николов извади кръста на Богоявление в Русе. През годините Венцислав се е занимавал с различни неща. В момента е воден спасител в хотел, а също така е и активен спортист. Венцислав получи специално ръчно изработена по православния канон икона диптих на Исус Христос и Света Богородица. Тя му бе подарена от областния управител Драгомир Драганов, който му пожела щастие и да продължи да съхранява българските традиции. „Надявам се, че повече млади хора ще се запалят по българските традиции и ще участват в подобни церемонии“, каза още Драганов. „Традициите са мост между миналото, настоящето и бъдещето. Те ни свързват с корените ни, създават усещане за принадлежност и предават ценности, мъдрост и култура от поколение на поколение. Нека ги пазим и почитаме, защото в тях се крие нашата уникалност и сила като народ“, заяви още областният управител. По традиция извадилият кръста получи парична премия от кмета Пенчо Милков, а от Русенския митрополит дядо Наум сребърно кръстче, икона и бутилка вино. От своя страна Венцислав Николов пожела здраве и новата година да е успешна за всички русенци. „Човек трябва да вярва в традициите и в доброто, нека правим добро и да се помолим да няма повече войни, а кръвопролитията по света да приключат“, сподели още Николов. Тази година в ритуала на Йордановден в Русе се включиха общо 20 мъже на възраст между 18 и 53 години. Температурата на водата бе около четири градуса.
Минути преди това бе извършен и ритуал по водосвет на бойните знамена, флаговете и знамената-светини на Българската армия от Русенския митрополит Негово Високопреосвещенство Наум. В рамките на церемонията, която започна с изпълнение на „Срещен марш“, подполковник Павлин Илиев, началник на гарнизона и командир на Военно формирование 32420, прие почетния караул. Веднага след това той поздрави участниците във водосвета. Знамената, които участваха днешната церемония, са на Военно формирование 32420, на 13-и младежки гвардейски отряд, както и реплика на Самарското знаме. Тя бе донесена от Национално дружество „Традиция“ – регионален клон „Ангел Кънчев“ – Русе. Водач на знамето на Военно формирование 32420 бе старши лейтенант Ивайло Шафранов.
Драганов поздрави военните и отбеляза, че днешният ден е символ на единството между Светата църква, държавността, народа и армията. „Това е емоционален ден за всички ни, защото знамето е един от най-важните символи на националното единство, свързан с паметта на хилядите воини, дали живота си за родината“, коментира Драганов. Той поздрави военнослужещите за отдадеността, смелостта и неуморната им служба в името на родината. „Вие сте в основата на нашата независимост, сигурност и мир. Нека силата, духът и единството Ви продължават да бъдат пример за всички нас“, каза Драганов в обръщението си към военните. По неговите думи Българската армия върви непрекъснато нагоре като обезпеченост, както и като равнище на подготовка и повишение на оперативната съвместимост с партньорските държави от НАТО. „Модернизацията и новият облик на Българската армия стават все по-осезаеми за българските граждани“, допълни още областният управител. 
Припомняме, че за първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет. След Освобождението тази традиция е възстановена и продължава до 1946 г. След демократичните промени у нас ритуалът по водосвет на бойните знамена и флагове е възстановен през 1993 г. Оттогава, всяка година на 6-ти януари – Богоявление, във всички гарнизони в страната, най-висшият йерарх на Българската православна църква в епархията, след прочитане на молитвата „За успех на народа”, ръси със светена вода за здраве и успехи представителни части на Българската армия и нейните бойни знамена.
На церемонията присъстваха още заместник областният управител Георги Георгиев, кметът на Община Русе Пенчо Милков, неговите заместници Златомира Стефанова и Борислав Рачев, председателят на Общинския съвет академик Христо Белоев, началникът на Регионалното управление на образованието д-р Росица Георгиева, началникът на Военното окръжие в Русе полковник Васил Петров, директорът на Регионална дирекция „Пожарна защита и безопасност на населението“ комисар Светослав Войчев, както и редица представители на държавната власт. В събитието участваха и представители на Военно формирование 42520 – Щръклево, както и Духовият оркестър начело с Димчо Рубчев.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Хиляди останаха без вода и електроенергия заради лошото време в Ирландия;;;10485081/a128fb0f845145139321a84e5b13e3a9--0--d5680eea46e94243b6232180ab263b3d.jpg?l=1000: 
Десетки хиляди домакинства и предприятия в Ирландия останаха без вода и електроенергия заради рязкото застудяване на острова, предадоха Пи Ей Мидия и ДПА.
Студеното зимно време доведе до затваряния на някои училища и определени ограничения в обществения транспорт, както и до отменяне на някои здравни услуги.  
Националната електроразпределителна компания съобщи, че около 41 хил. домакинства и предприятия остават без електричество. Тя предупреди, че може да са нужни дни преди да се възстанови електроподаването до всички абонати. Приблизително същият брой хора са останали без достъп до вода заради обилните снеговалежи в югозападната част на страната. В момента се полагат усилия водоподаването да се възстанови до обяд, въпреки че пътните условия да затрудняват достъпа на екипите за поддръжка.
В най-засегнатите места са отменени клиничните и неспешни прегледи на пациенти.
Местните метеоролози са издали жълт код за ниски температури и заледявания, като се очаква студовете с нощни температури до минус осем градуса на места да продължат през цялата седмица.
В британската Северна Ирландия властите предупреждават за възможни заледявания по пътищата, което ще затрудни трафика.
/ЛМ/

Title Григориан Жеков извади кръста от морето край Дуранкулак;;;10497346/20250106_104404%280%29.jpg?l=1000: 
Григориан Жеков извади светия кръст от морските води край шабленското село Дуранкулак. Пред БТА той каза, че за първа година скача за християнската светиня в Дуранкулак, предната година е спасил кръста в Каварна.
"Кръстът носи здраве, а емоцията е голяма", каза още Григориан. 
Той е на 28 години от Каварна, но е учител по физическо възпитание в училище "Св. Климент Охридски" в Дуранкулак. 
За кръста на къмпинг "Космос" край селото скочиха 11 мъже, като преди това отец Атанасий от храм "Св. Архангел Михаил" отслужи водосвет. 
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Богоявленския кръст от ледените води на Тунджа в Ямбол извади 17-годишният Наско Додов;;;10497369/20250106_113621%280%29.jpg?l=1000: 
Богоявленския кръст от ледените води на река Тунджа в Ямбол извади 17-годишният ученик Наско Додов. Общо 25 смелчаци скочиха днес за светия кръст край централния мост в градския парк, като преди това екип с лодка разби леда в замръзналата река.
Спасилият богоявленския кръст получи благословия за здраве от архимандрит Димитрий и парична награда от кмета Валентин Ревански. Наско Додов учи в гимназията по строителство, архитектура, графика и дизайн „Кольо Фичето“. За кръста скача втора година и за първи път го спасява, разказа той и пожела на себе си и всички жители на Ямбол здраве.
„Днес е изключително голям Господски празник, в който отбелязваме слизането на Света троица в пълнота – Бог Син, Бог Отец и Бог Свети дух. Дай, Боже, във всички сърца да обладава Света троица, благодатта на Света троица да бъде над всички“, пожела архиерейският наместник архимандрит Димитрий. Народното поверие казва, че когато замръзне водата, годината ще е хубава. Всички се надяваме на хубава година, надяваме се да спрат тези крамоли и войни, всички да бъдат благоразумни, за това се молим и в Църквата, допълни Негово Високопреподобие. 
„Този светъл християнски празник показва, че вярата в доброто е това, което ни крепи. Пожелавам на всички наши съграждани да бъдат най-вече здрави и силни, а на имениците – да се гордеят с името, което носят“, каза кметът на Ямбол Валентин Ревански. Той изказа благодарност към всички, които скочиха за богоявленския кръст. Това показва още веднъж силата на българския дух и вярата в нашите християнски ценности, посочи кметът.
Отбелязването на големия християнски празник започна пред централния храм „Св. Николай Чудотворец“, с участието на представителни части военнослужещи от Ямболския гарнизон. Богоявленския водосвет на армейските знамена извършиха архиерейският наместник архимандрит Димитрий и отец Янко.
След това от храма потегли литийно шествие към централния мост на градския парк, където беше изпълнен ритуалът с хвърлянето на кръста в Тунджа. Поради мерки за сигурност и струпването на много хора достъпът до моста временно беше ограничен от полиция.
В Ямбол имен ден днес празнуват над 2000 жители на града – 1677 мъже и 777 жени. От тях най-много са носещите имената Йордан – 605, Йорданка – 495, следвани от Божидар и Божидара, сочат данните на общинския отдел „Регистрация и гражданско състояние“.
/ХТ/

Title Ботев (Враца) започна зимната си подготовка с водосвет за здраве;;;10497449/472786648_1186602143467897_3189658733831763201_n.jpg?l=1000: 
Отборът на Ботев (Враца) се събра днес за първа тренировка за новата 2025 година. 
"Днес отбелязахме официалния старт на подготовката за новата година с първата тренировка на отбора! По традиция денят започна с обичая водосвет за здраве, успех и благополучие, отслужен от отец Галин. Церемонията донесе дух на единство и надежда за предстоящите предизвикателства, които ни очакват на терена и извън него.
Под ръководството на старши треньора Христо Янев сме готови да се изправим пред новия сезон с амбиция за по-добри резултати. Ръководството на клуба активно води преговори с няколко класни футболисти, които могат да се превърнат в ключови попълнения за състава ни.
Благодарим на феновете за подкрепата и вярваме, че заедно, с упорита работа и енергия, ще постигнем големи успехи през тази година!", написаха от клуба.
/ХБ/

Title Най-малко трима души загинаха при нападение срещу автобус с израелци на Западния бряг;;;10396669/2bdd56289b1243f3a8f237a136dd360d--0--03efd206f1be4ff590100c4562b34eaa.jpg?l=1000: 
Най-малко трима души са загинали при нападение с огнестрелно оръжие срещу автобус, превозващ израелци, извършено на окупирания Западен бряг, предадоха Асошиейтед прес и Ройтерс.
Израелската служба за спешна помощ "Маген Давид Адом" заяви, че при нападението, извършено в палестинското селище Ал Фундук, са били ранени най-малко още шестима души.
Насилието на Западния бряг се увеличи, след като нападението на „Хамас“ на 7 октомври 2023 г. доведе до началото на войната в Газа. 
Израелското армейско радио съобщава, че армията е отцепила всички селища в района, издирвайки заподозрените. Смята се, че те са избягали в намиращо се наблизо палестинско селище.
/ЛМ/

Title Община Каварна: Каварна отбеляза 177 години от рождението на Христо Ботев;;;10497423/1.JPEG?l=1000: 
На 6 януари Каварна почете 177 години от рождението на революционера и поет Христо Ботев. Събитието се състоя пред бюст-паметника на Ботев в централния градски парк, където присъстваха представители на местната власт, обществени институции, ученици и жители на града. 
Директорът на Историческия музей в Каварна, Пенко Георгиев, изрази думи на признателност към делото на великия българин. В своето слово той подчерта значимостта на Ботевото творчество и революционна дейност, които са оставили ярка следа в националната ни история.
Церемонията завърши с полагане на венци и цветя от името на Община Каварна, Общинския съвет, политически организации и институции, ученици и признателни граждани, които засвидетелстваха уважение и почит към Христо Ботев и неговата саможертва за свободата на България. 
 
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Старши треньорът на Ботев (Пловдив) Душан Керкез е отказал офертата да поеме националния отбор на Кипър;;;10366681/BIB_2014.JPG?l=1000: 
Старши треньорът на Ботев (Пловдив) Душан Керкез е отказал предложението да стане национален селекционер на Кипър и ще продължи работата с българското първенство, съобщи сайтът shootandgoal.
Преди Нова година в кипърските издания се появиха информации, че президентът на Кипърския футболен съюз (КОП) Йоргос Kумас се е свързал със сръбския мениджър на жълто-черните. Тогава Керкез беше обяснил, че иска две седмици отсрочка, за да вземе решение. Явно решениет вече е факт и той продължава работата си при носителите на Купата на страната.
"Душан Керкез няма да бъде начело на националния отбор на Кипър и това е окончателно, както той отговори на федерацията днес", се казва в информацията на същата медия.
През октомври начело на представителния тим на островната държава беше назначен Софронис Августи. Бившият вратар обаче не изкара много и прие офертата на Аполон (Лимасол), един от традиционните местни клубове.
/АВ/

Title Община Ардино очаква предложения, препоръки и мнения по подготовката на Бюджет 2025;;;10497406/IMG_0015.JPG?l=1000: 
Кметът на община Ардино инж. Изет Шабан инициира обществено допитване до жителите на общината, във връзка с подготовката на бюджета на Ардино за 2025 година. Гражданите могат да използват възможността да дадат своите предложения, мнения и препоръки в деловодството на общината на адрес: гр. Ардино, ул. „Бели брези” №31. Същите могат да бъдат изпратени и на следния електронен адрес: ardino@abv.bg . 
Целта е проектът за Бюджет 2025 да отговаря в максимална степен на очакванията на жителите на община Ардино за по-добра жизнена среда и по-добро качество на живот.
 
 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Река Мозел в Германия преля заради топящия се сняг и обилните валежи;;;6777292/63a590860fb641918ca0f58fa72dc92f--0--f3af99f1843241aa89f1f787e2d9fd68.jpg?l=1000: 
Река Мозел в Западна Германия преля днес заради продължителните и проливни дъждове, както и заради топящия се сняг, предаде ДПА.
Центърът за прогнозиране на наводненията в западната провинция Райнланд-Пфалц съобщи, че се очаква тази нощ водното равнище да достигне максимални стойности.
Очаква се максималното равнище за град Трир, разположен край границата с Люксембург, да достигне между 6,7 и 7,2 метра.
Валежите, включително снежни, ще продължат в района и в следващите дни, като е възможно дори допълнително покачване на равнището на Мозел, както и на притоците ѝ.
/ЛМ/

Title Съдът в Малайзия е готов да разгледа молбата на бившия премиер да премине към домашен арест;;;8153735/fc853964996746deaba0a694dccc5d39--0--ec7fe5c218d64d2ca1be2615b63e801f.jpg?l=1000: 
Малайзийският апелативен съд уважи днес молба на намиращия се в затвора бивш премиер Наджиб Разак да разгледа документ, който според него трябва да му позволи да излежи присъдата си в домашни условия, предаде Ройтерс. Агенцията отбелязва, че това е рядка победа за бившия лидер, замесил се в най-големия скандал в историята на страната.
Наджиб, който беше затворен след разследване за корупция за милиарди долари, свързана със суверенния фонд на страната, обжалва решение на съд по-долна инстанция от миналия юли.
Съветът по помилванията на Малайзия, по онова време председателстван от тогавашния крал Султан Абдула Ахмад Шах, се съгласи през февруари миналата година да намали наполовина присъдата на Наджиб от 12 на шест години затвор и намали наложените му глоби, предизвиквайки обществено възмущение.
Наджиб твърди, че бившият крал е издал и „допълнителен указ“ за домашен арест, но той така и не е изпълнен от властите.
Днес апелативният съд уважи жалбата на Наджиб да отмени отхвърлянето на предишното му искане от съда по-долна инстанция. Делото ще бъде върнато във Върховния съд за разглеждане от друг съдия.
Допълнително съветник на Наджиб сподели с медиите писмо от събота от канцеларията на Султан Абдула, в което се посочва, че кралският указ, предоставяща на Наджиб домашен арест, е „валиден и автентичен“. Ройтерс отбелязва, че канцеларията е потвърдила автентичността на писмото, издадено точно преди края на петгодишното управление на краля.
Според конституцията монархът, който се сменя на всеки пет години според уникалната система на монархия на Малайзия, има право да предоставя амнистии по искане на Съвета за помилвания.
/ЛМ/

Title Воден спасител извади кръста от река Дунав на Богоявление в Русе;;;undefined: 
This is a modal window.
Beginning of dialog window. Escape will cancel and close the window.
End of dialog window.
Петдесет и три годишният Венцислав Николов извади кръста на Богоявление в Русе, хвърлен във водите на река Дунав от Русенския митрополит Наум.
Началото на празника бе поставено със сутрешна света литургия в катедралния храм "Света Троица". След това литийно шествие стигна до брега на река Дунав. Там бе извършен водосвет и освещаване на бойните знамена.
Общо 20 души се включиха в ритуала по спасяването на кръста. Те бяха на възраст между 18 и 53 години. Температурата на водата бе около четири градуса. 
Николов, който е от Русе, обясни, че е скачал много пъти за кръста на различни места в страната, но за първи път го хваща. Мъжът работи като воден спасител на басейн в хотел в Трявна. 
"Пожелавам да има най-вече здраве и да няма войни. Това е най-важното. Вярата ми помогна да хвана кръста", каза Николов. 
Той получи халат и парична премия от кмета на Русе Пенчо Милков, а Русенският митрополит Наум го дари със сребърно кръстче. Областният управител на Русе Драгомир Драганов му подари икона. 
Десетки русенци присъстваха на Великия богоявленски водосвет на брега на река Дунав в Русе.
/ХТ/

Title Марио Балотели: "Искам да уточня, че съм напълно здрав";;;9947939/e5ccbb8e7df74102a8669f3679948a4a--0--5d28997226ef4dd180b0aa774605868f.jpg?l=1000: 
Нападателят на Дженоа Марио Балотели увери, че се намира в добро кондиционно състояние и не това е причина за малкото игрово време, което получава в отбора след пристигането на Патрик Виейра като старши треньор.
"Искам да уточня, че съм напълно здрав и слава богу нямам проблеми. Предупреждавам ви за това, в случай че в бъдеще се каже нещо глупаво, както се е случвало в подобни ситуации в миналото. Целувки на всички и напред, Дженоа“, написа Балотели на страницата си в социалните мрежи.
Балотели се присъедини към Дженоа в края на октомври като свободен агент. През този период 34-годишният играч взе участие в шест мача от Серия А, в които прекара 56 минути на терена, без да отбележи гол.
/МД/

Title „Асансьорът“ на Георги Марков ще има премиера в „Червената къща“;;;10497274/Asansiorat.jpg?l=1000: 
„Асансьорът“ на Георги Марков ще има премиера на 19 януари в „Червената къща“, съобщават от Artvent.
Участват Мирела Кръстева и Тодор Коцев, сценографията и костюмите са на Иван Вулев.
„Спектакълът поставя публиката пред въпросите за личната свобода, изборите, които правим, и изолацията, която сами създаваме. Пиесата разглежда любовта не като идеализирана емоция, а като сложен и противоречив процес, в който конфликтите не са само между хората, а и вътре в самите нас. В тази кратка среща между двама непознати „Асансьорът“ разкрива много от съвременните предизвикателства, с които всеки от нас се сблъсква“, разказват продуцентите от „Обратно броене“. 
/ДД
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Информационен бюлетин за възникналите произшествия на територията на ОДМВР – Разград;;;6976005/25.jpg?l=1000: 
Крадец проникнал в спалня на незаключена къща в кубратското село Сеслав. Около 18:30 часа на 5 януари направил опит противозаконно да отнеме портмоне с 900 лв и 12 000 турски лири. На място бил заварен от 59-годишния собственик – чужденец, постоянно пребиваващ в България. Между двамата последвало боричкане, при което извършителят избягал, захвърляйки портмонето с парите. По случая е започнато досъдебно производство по чл.194, ал.1 във връзка с чл.18, ал.1 от НК. Уведомен е дежурен прокурор. Продължава издирването на автора на криминалното деяние.
Джебчийска кражба е извършена на територията на Градския битак в Кубрат. Между 11 и 13 часа на 5 януари 68-годишен мъж от село Мъдрево останал без портфейла си, в който се намирали лична карта, шофьорска книжка, дебитна карта и сумата от 100 лв. Портмонето било откраднато от раница, носена от потърпевшия. Води се проверка по чл.195, ал.1, т.4 от НК.
 
 
/СТГ/

Title РД “Пожарна безопасност и защита на населението“ – Разград: Информация за обстановката на територията на област Разград от 08:00 часа на 03.01.2025 г. до 08:00 часа на 06.01.2025 г.;;;undefined: 
ОБЩА ОБСТАНОВКА
ПЪТИЩА – проходими. 
 
Откъснати населени места: няма
     - потребност от евакуация на хронично болни, родилки – няма
     - потребност от снабдяване с хляб и други стоки от първа необходимост – няма
 
Населени места с прекъснато ел. захранване: няма
-   частично -
-   пълно -
 
Населени места без водоснабдяване: няма
-   частично -
-   пълно – 
               
Населени места без телефонни връзки: няма
-   частично (по квартали) – 
-   пълно –
 
Наводнени населени места: няма
 
ТРАНСПОРТ
-ЗЕМЕН –  нормален
-ЖЕЛЕЗОПЪТЕН – нормален
 
СЪСТОЯНИЕ НА СИСТЕМИТЕ ЗА ОПОВЕСТЯВАНЕ И ИНФОРМАЦИЯ.
Системите за оповестяване, известяване и информация работят нормално. 
 
РАДИАЦИОНЕН ФОН
Радиационен фон за областта е 0,13 микросиверта за час – в нормалните за стра­ната граници (от 0,06 до 0,60 микросиверта за час).
 
РЕГИСТРИРАНИ ПРОИЗШЕСТВИЯ И СИГНАЛИ ЗА ПОМОЩ
За периода са регистрирани следните произшествия и сигнали за помощ:
1.   На 04.01.2025 г. в 05:54 часа в РСПБЗН - Исперих е получено съобщение за пожар без материални загуби (комин на къща) на ул. „Янтра“, с. Лудогорци, общ. Исперих.
2.   На 05.01.2025 г. в 10:08 часа в РСПБЗН - Исперих е получено съобщение за пожар без материални загуби (комин на къща) на ул. „Христо Ботев“,  гр. Исперих.
3.   На 05.01.2025 г. в 14:18 часа в РСПБЗН - Разград е получено съобщение за пожар без материални загуби (комин на жилищен блок)  ж.к..”Орел“бл.26  гр.Разград.
4.   На 05.01.2025 г. в 20:07 часа в РСПБЗН - Кубрат е получено съобщение за пожар без материални загуби (комин на къща) на ул. „Добруджа“, гр.Кубрат.
 
 
 
 
/СТГ/

Title Динамо Киев обяви, че ще играе контрола с ЦСКА 1948 в Турция;;;10418049/1000086798.jpg?l=1000: 
От украинския гранд Динамо Киев вече е пристигнал в Турция, където ще проведе зимен лагер до средата на месеца.
Сред контролите на отбора е и двубой с ЦСКА 1948, който е обявен за 16 януари. Това ще е последната проверка на Динамо преди подновяването на мачовете с Лига Европа, като на 21 януари украинският тим гостува на Галатасарай, а на 30 януари Динамо ще бъде домакин на латвийския РФС.
Това не е първата контрола на ЦСКА 1948 срещу Динамо Киев, като преди четири години двата тима отново се срещнаха в Турция, като мачът завърши 2:2, а вратарят на "червените" Даниел Наумов спаси дузпа на Буялски в края на първото полувреме. Марио Топузов и Ангел Бастунов тогава вкараха за българския тим.
Миналата година Левски победи Динамо Киев в контрола, като победното попадение вкара Патрик-Габриел Галчев.
/ХБ/

Title Полицаи задържаха 44-годишен шофьор от Нови пазар, предизвикал катастрофа, след като управлявал с 1,77 промила алкохол;;;undefined: 
Полицаи задържаха 44-годишен водач от Нови пазар, предизвикал пътно произшествие, след като шофирал под въздействието на алкохол, съобщиха от пресцентъра на Областната дирекция на МВР в Шумен. 
Малко преди 3:30 часа на 5 януари в дежурната част на полицията в Шумен е получено съобщение за възникнало пътно-транспортно произшествие на пътя Силистра- Шумен, близо до пътен възел с път II- 73. Насочен към мястото е екип на пътна полиция. Изяснено е било, че инцидентът е само с материални щети, а виновен за катастрофата бил 44-годишен мъж от Нови пазар, който бил зад волана на лек автомобил „Ауди А4“. Той бил тестван с дрегер, който отчел 1,77 промила алкохол в издишания въздух.
Мъжът е задържан за срок до 24 часа в полицейския арест в Шумен. Образувано бързо производство, допълват от пресцентъра на полицията в Шумен. 
Полицаи са задържали в ранните часове на 5 януари и 19-годишно момиче от Смядово, управлявало автомобил „Ауди А5“ след употреба на канабис, съобщават още от пресцентъра на Областната дирекция на МВР.  
Полицаи задържаха на 2 януари 29-годишен шуменец, шофирал след употребата на три вида наркотици, а на 30 декември м.г. иззеха автомобила на 29-годишен водач от Каспичан, шофирал с 1,95 промила алкохол. 
Приоритет продължава да бъде контролът над водачи, употребяващи алкохол и наркотични вещества, заяви на 21 октомври на брифинг в Областната дирекция на МВР в Шумен началникът на сектор “Пътна полиция" главен инспектор Веселин Георгиев.
/ТНП/

Title МТИ: Унгария отново ще отвори посолството си в Дамаск, заяви Сиярто;;;9509356/dc00064b859b47f8993aaf20120807a9--0--60246e38c2ff44089ae18e1fed576efc.jpg?l=1000: 
Унгария отново ще отвори посолството си в Дамаск, след като въоръженият конфликт в страната в последно време отслабна и ситуацията със сигурността се стабилизира, заяви днес във „Фейсбук“ унгарският министър на външните работи Петер Сиярто, цитиран от унгарската новинарска агенция МТИ.
„Унгарското присъствие в страната би позволило придобиване на достоверна и пряка информация за положението на място и е възможност да се представи политическата позиция на Унгария, както и при нужда интересите на унгарските граждани“, заяви Сиярто.
Министърът заяви, че Унгария има интерес в стабилността и мира в Близкия изток и обръща специално внимание на християнските общности, живеещи в региона, на които продължава да предоставя хуманитарна помощ. „Продължаваме категорично да се застъпваме за спазването на правата на християнските общности“, заяви той.
В съответствие с политиката на страната унгарският посланик в Сирия беше първият „и засега единствен“ западен дипломат, срещнал се с лидерите на двете най-големи християнски деноминации в страната, за да бъде осведомен какво е положението им на фона на събитията през последните седмици, заяви Сиярто.
Църковните водачи благодариха на Унгария за подкрепата ѝ за сирийските християни и „за солидарността – изчезваща стока сред европейските държави в тези несигурни времена“, допълни Сиярто.
(Тази информация се разпространява по споразумение между БТА и МТИ)
/АГ/

Title Голдън Стейт Уориърс остава без Джонатан Куминга за поне три седмици;;;10462492/7290feb83bd8406daff871704eab91f0--0--6a5675d6612a4b8486c80d02629263e5.jpg?l=1000: 
Отборът на Голдън Стейт Уориърс ще трябва да се справя без Джонатан Куминга за следващите поне три седмици, обявиха от клуба.
Конгоанското крило има изкълчване на десния глезен, което получи в събота при победата на "войните" със 121:113 над Мемфис Гризлис.
Куминга е втори по резултатност за Голдън Стейт през този сезон след суперзвездата Стеф Къри. Той има по 16,9 точки средно на мач.
След 35 мача Уориърс заемат осмо място в класирането в Западната конференция с 18 победи и 17 загуби.
/ГК/

Title Започва кандидатстването по стипендиантската програма в подкрепа на жените предприемачи у нас;;;10497318/472536560_1125770076221755_5033791993523005114_n.jpg?l=1000: 
Кандидатстването по стипендиантската програма за участие в петото издание на "Национална менторска програма за жени предприемачи" 2025 г. започва от днес и ще продължи до 15 януари, съобщиха от Съвета предприемачество и стартъп към Българската търговско-промишлена палата във фейсбук страницата си.
Кандидатстването за придобиване на пълни стипендии е по следните критерии и направления: Стипендия "Старт в бизнеса" - за създаване на нов бизнес, която се осигурява от Съвета, Стипендия "Развий и печели" - за развитие или доизграждане на вече съществуващ бизнес до 5 години, която се осигурява от фондация - "ЗА добрите примери в бизнеса", Стипендия Smart and sustainable lady за стартиране или изграждане на бизнеси с устойчив и екологичен характер се осигурява от Smart Lady на Първа инвестиционна банка, Стипендия "България е моят дом" - за подкрепа на жени, живеещи или живели зад граница и избрали да стартират бизнес в България, за която могат да кандидатстват и чужденки или жени със статут на бежанки, желаещи или вече стартирали бизнес в България, се осигурява от Менторите БГ в партньорство с платформата "Ела си у дома!!!".
"Стипендията за творци "SABOR Сълзица Борисова" - се осигурява от Дамска бизнес общност за кандидатки, развиващи бизнес или имащи идея за бизнес в творчески индустрии, опазване на българското културно - историческото наследство, традиции и занаяти.  Стипендията "Млад предприемач" за кандидатки на възраст до 29 години се осигурява от Съвета предприемачество и стартъп към Палатата.
 
/ВЙ/

Title Прогноза за времето;;;10316023/1000190430.jpg?l=1000: 
През нощта ще бъде предимно ясно със слаб вятър от юг-югозапад. Минималните температури ще са предимно между минус 2° и 3°, по-високи в Източна България, където вятърът ще е до умерен. В София - около минус 5°, съобщиха от Националния институт по метеорология и хидрология (НИМХ). Атмосферното налягане ще е близко до средното за месеца и ще остане без съществена промяна. 
Сутринта на отделни места по поречието на Дунав, в котловините и Горнотракийската низина ще има мъгла или ниска слоеста облачност. Утре преди обяд ще бъде предимно слънчево. След обяд облачността, средна и висока ще се увеличава и до вечерта ще е предимно значителна. Ще духа слаб, в Източна България – умерен вятър от юг-югозапад. Максималните температури ще бъдат между 8° и 13°, малко по-ниски в котловините от Западна България, в София - около 7°.
По Черноморието ще бъде предимно слънчево, след обяд с разкъсана висока облачност. Ще духа слаб до умерен юг-югозападен вятър. Максималните температури ще бъдат 11° - 13°. Температурата на морската вода е 8°-9°. Вълнението на морето ще бъде 1-2 бала.
 
В планините ще бъде предимно слънчево с разкъсана средна и висока облачност, по-значителна след обяд над масивите в Западна България. Без валежи. Ще духа умерен до силен вятър от запад-югозапад. Максималната температура на височина 1200 метра ще бъде около 12°, на 2000 метра - около 4°.
 
В сряда и четвъртък ще преобладава слънчево време. На места в низините и котловините преди обяд ще бъде мъгливо или с ниска слоеста облачност. В по-голямата част от страната ще бъде почти тихо, в източните райони ще духа слаб до умерен вятър от юг-югозапад. Температурите ще се повишат още и в четвъртък минималните ще бъдат между 3° и 8°, а максималните - между 13° и 18°, в по-ниски в районите с трайна мъгла.
/МК/

Title Земетресение с магнитуд от 4,5 е регистрирано на полуостров Пелопонес;;;4367272/1627251_3720276.jpg?l=1000: 
Земетресение с магнитуд от 4,5 по скалата на Рихтер е било регистрирано днес малко преди обяд на полуостров Пелопонес в Южна Гърция, съобщи АНА-МПА.
Трусът е станал около 11:50 ч. сутринта и е бил усетен особено силно в регионите на Илия и Месиния.
Според Института по геодинамика на Атинската национална обсерватория епицентърът е бил на 4 км западно-северозападно от селището Яницохори в префектура Илия.
По данни на Евро-средиземноморския сеизмологичен център земетресението е било с магнитуд от 4,7.
Засега няма съобщения за пострадали хора и щети.
/СГ/

Title Основно училище „Христо Ботев“ в Сливен чества патронния си празник;;;10497319/DSC_6248.jpg?l=1000: 
На Богоявление Основно училище „Христо Ботев“ в Сливен отбеляза патронния си празник. На тази дата преди 177 години в град Калофер се ражда един от най-достойните синове на Родината – поетът-революционер Христо Ботев. Личност, превърнала се за всички българи в символ на свободолюбие и себеотрицание.
Годишнината на патрона на сливенското училище събра ученици, родители, учители и общественици, които се поклониха пред подвига и делото на Ботев.
Гост на днешния празник беше още заместник-кметът Пепа Чиликова. Пред всички тя сподели радостта си от възможността да присъства на паметното събитие. От името на кмета Стефан Радев тя връчи поздравителен адрес по повод годишнината. В него градоначалникът откроява преподавателите на школото и учителите с буден дух, които са се посветили на дейността си в качествено образоване и просвещение на младите хора.
„Продължавайте да носите в сърцето си името на Христо Ботев - символ на стремежа ни към свобода, независимост и съхраняване на духовните ценности“, пише още в поздравлението си Радев.
Директорът на училището Денко Делчев поздрави с празника своите колеги, учениците, техните родители и гости.
„За нас е привилегия да носим това свято име като свой патрон. Вярвам, че всички ние ще направим така, че делото на Ботев, на видния ни съгражданин Хаджи Димитър и на всички загинали за свободата на нашата Родина, да пребъде“, завърши Делчев. 
Празникът продължи със слово и рецитал на учители и ученици от школото.
Венци и цветя пред барелефа на Ботев поднесоха заместник-кметът Пепа Чиликова, председателят на Постоянната комисия по образованието към Общинския съвет Лидия Димитрова,  директорът на училището Денко Делчев, ученици и представители на народните читалища в Сливен „Христо Ботев 1897“ и „Хаджи Димитър 1937“, граждани.
Днес в Основно училище „Христо Ботев“ се обучават над 500 ученици от първи до седми клас. 
 
 
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Военнослужещите ще получат увеличение на заплатите, ако законопроектите за бюджета на служебния кабинет бъдат приети, каза Атанас Запрянов;;;undefined: 
This is a modal window.
Beginning of dialog window. Escape will cancel and close the window.
End of dialog window.
Военнослужещите ще получат увеличение на заплатите, ако законопроектите за бюджета на служебния кабинет бъдат приети. Това каза пред журналисти служебният министър на отбраната Атанас Запрянов. Той участва в традиционния богоявленски водосвет на бойните знамена, флаговете и знамената-светини на Българската армия.
В края на 2024 г. Министерският съвет внесе в Народното събрание законопроект за събирането на приходи и извършването на разходи през 2025 г. до приемането на Закона за държавния бюджет на Република България за 2025 г., Закона за бюджета на държавното обществено осигуряване за 2025 г. и Закона за бюджета на Националната здравноосигурителна каса за 2025 г. 
От 1 януари 2025 г. базата за определяне размера на основното месечно възнаграждение за най-ниската длъжност ще се образува всяка година въз основа на средната работна заплата за страната за второто тримесечие на предходната година, реши парламентът през април 2024 г. Основното месечно възнаграждение се увеличава с коефициент спрямо базата - за офицери не по-малко от 1,2, а за офицерски кандидати, сержанти и войници - не по-малко от 1,0.
Най-ниското основно месечно възнаграждение на военнослужещите от 1 януари 2025 г. ще бъде от 2300 лв. до 2370 лв., посочи служебният министър на отбраната Атанас Запрянов по-рано тази година.
/МК/

Title На Богоявление започва обществената проповед на Спасителя, каза Варненският митрополит Йоан;;;10497175/20250106_100907.jpg?l=1000: 
На Богоявление във Варна бе извършен Велик водосвет в катедралния храм „Св. Успение Богородично“ и ритуал по благославяне на бойните знамена на Военноморските сили на Република България на площад „Св. св. Кирил и Методий“. Службите води Варненският и Великопреславски митрополит Йоан. 
Явяването на Светата Троица е нещо уникално в живота на църквата. Христос стана известен на народите не толкова в рождението си, колкото в кръщението си. Тогава започва и обществената проповед на Спасителя, посочи митрополит Йоан в словото си на площада. 
В този ден ние сме вплетени в радостта както на църковния ни празник, така и в благославянето на бойните знамена. Нашето скъпо войнство никога не отпада в молитвите на светата църква, припомни архиереят. „Това са вождове и воини, паднали за свободата на нашето Отечество. Това са опълченците и всички хора, които са положили душата си за своите ближни. Това са всички онези, които и днес пребивават в своето военно призвание, развиват военната наука и действат във всички места, където Бог ги е поставил да изпълняват своя дълг. Разбира се във време на войни има нужда от по-голяма молитва и едно искрено уверение, че вярата дава сили на човек да жертва себе си, тя променя човека, а Божията благодат е тази, която лекува нашите немощи и възпълва нашите недостатъци. Чрез поръсването чрез светата Богоявленска вода ние се умиваме отново от водите на греха и приемаме онова, което е новозаветното благодатно учение“, каза още той. 
По думите на митрополита нашата молитва е от изключително важно значение за просперитета на държавата, българското войнство и всички, които са на ръководни постове, на които Бог е поверил огромно като отговорност и дело служение. Той пожела на воините да бъдат честити, здрави и силни и да живеем в мирни времена, макар че никога не може да сме застраховани в това, което не зависи от нас. „Ние трябва да осъзнаем и да използваме всички сили, възможности и таланти, за да променим онова, което можем - тоест себе си към по-добро. Това, което не можем да променим, нека Бог да ни съдейства и да ни укрепва да преживеем достойно като носим своя кръст“, завърши митрополит Йоан. След това той благослови воините и знамената с поръсване със светена вода. 
Всяка година на Богоявление, след тържествената литургия, свещенослужителите от Българската православна църква отслужват водосвет за благославяне на бойните знамена, православното войнство и неговото оръжие. За първи път подобен ритуал е извършен по заповед на цар Симеон Велики на 20 август 917 г. преди битката при река Ахелой. По-късно ритуалът се провежда на 6 януари всяка година. След Освобождението от османска власт е възроден отново със заповед на княз Александър Батенберг. Прекъснат е през 1946 г. и е възстановен 1993 г. 
Във военния ритуал днес участваха представителни блокове от военните формирования от варненския гарнизон - Представителният духов оркестър на ВМС, Военноморското училище „Н. Й. Вапцаров“, Военноморска база Варна, Военни формирования 26800, 36940 и 52860 - Кичево. Те бяха поздравени от командира на ВМС контраадмирал Кирил Михайлов. 
След ритуала, участниците се включиха в празнично общоградско шествие по бул. „Княз Борис I“ до Морската градина, където бяха поднесени венци и цветя на паметника на поета и революционер Христо Ботев по повод 177 години от рождението му. 
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Ивайло Йорданов спаси богоявленския кръст от водите на река Дунав край Свищов;;;10497181/20250106_104623.jpg?l=1000: 
Традиционното изваждане на богоявленския кръст от водите на река Дунав се състоя в местността „Паметниците“ край Свищов. Oтец Михаил Миронов от Свищовска духовна епархия отслужи молебен за здраве и хвърли кръста във водата.
Пръв до свещения символ стигна 17-годишният Ивайло Йорданов от Свищов. Той каза, че скача за втори път и за първи път успява да улови кръста. Първенецът пожела здраве и много успехи на всички. Освен кръста, той получи и парична награда от кмета на община Свищов д-р Генчо Генчев. Той поздрави участниците, имениците и всички вярващи, като им пожела мир, любов и благоденствие. Генчев благодари на отец Михаил и на отец Патрик от Свищовската католическа енория.
На днешния празник Богоявление в ритуала се включиха 12 мъже, които скочиха във водите на реката, за да спасят кръста. Най-младият сред тях бе 12-годишният Божидар Ганев от Свищов, а най-възрастният бе 68-годишният Румен Симеонов, който също е от Свищов. Смята се, че този, който го извади ще бъде здрав през цялата година. 
Пред БТА Ивайло Йорданов каза, че този обичай му е любим. Той е ученик в Природо-математическа гимназия „Васил Друмев“ във Велико Търново. Брат ми се казва Йордан и скачам както за него, така и за цялото семейство, защото искам да ги благословя с хващането на кръста, посочи Ивайло. 
По традиция на мястото имаше огън, който сгря плувците, за тяхната сигурност имаше и линейка. Предварително бе направен и медицински преглед на всеки участник. 
Припомняме, че миналата година за спасяването на кръста се бориха 19 мъже. 
/АВП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title 18-годишният Христо Георгиев спаси кръста в Свиленград;;;10497307/_j3a7061.jpg?l=1000: 
18-годишният Христо Георгиев спаси кръста на Богоявление в Свиленград. В студените води на река Марица се хвърлиха 10 мъже. Най-бърз от тях бе Христо, който е ученик в 12 клас в СУ „Д-р Петър Берон”. Той получи благословии и подаръци от архиерейския наместник отец Константин, архимандрит Атанасий  и кмета на общината арх. Анастас Карчев. От 500-годишния каменен мост десетки жители наблюдаваха обичая за Йордановден.
За здраве и успехи свещениците поръсиха по традиция и в сградата на Общинска администрация – Свиленград. Във всички църкви в общината бе отслужен Велик Богоявленски водосвет.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title ОБНОВЕНА Ще дам още малко време на политическите партии, заяви президентът Румен Радев относно връчването на първия мандат;;;undefined: 
This is a modal window.
Beginning of dialog window. Escape will cancel and close the window.
End of dialog window.
Ще дам още малко време - няколко дни, с надеждата преговарящите да осъзнаят, че тяхната отговорност не е само пред собствените им избиратели и партии, а пред целия български народ. Това каза пред журналисти държавният глава Румен Радев, коментирайки предстоящото връчване на първия проучвателен мандат за съставяне на кабинет. Радев присъства на традиционния богоявленски ритуал в София за освещаването на бойните знамена, флаговете и знамената-светини на Българската армия.
Призовавам политическите партии да спрат да си играят със съдбата на хората и с бъдещето на страната. Предоставих достатъчно време, за да могат да изпълнят своята отговорност. С лека ръка да задраскаш всичко и да хвърлиш страната в поредните предсрочни избори, при толкова висящи проблеми, това е тотална демонстрация на безотговорност, смята Радев, 
ГЕРБ-СДС обяви, че прекратява преговорите за съставяне на правителство, след като не е постигнато съгласие за персоналния състав на бъдещия кабинет. В последните дни преговорни екипи от ГЕРБ-СДС, „Демократична България“ (ДБ), „БСП-Обединена левица“ и „Има такъв народ“ (ИТН) водиха разговори за формиране на редовен кабинет. От ДБ изпратиха позиция, в която съобщиха, че са научили за решението на колегите си от ГЕРБ от медиите.
Президентът честити днешния празник Богоявление и пожела здраве и успехи на всички именици, както на воините от Българската армия. 
„Основният приоритет за Европа тази година е гарантирането на сигурността в една все по-размирна обстановка. В тази връзка се повишава вниманието към боеспособността на въоръжените сили. Това важи с особена сила за България. Наред с изпълнението на модернизационните проекти, изключително важно е и следва да бъде първи приоритет инвестицията в хората. На фона на тежкия некомплект и тревожния отлив от въоръжените сили, очаквам Народното събрание и правителството да изпълнят поетия ангажимент за повишаването на заплащането на военнослужещите. Това да бъде само първата стъпка от една цялостна програма за повишаването на тяхната мотивация“, посочи Радев. 
„Точно преди една година тук пред вас заявих, че влязохме в 2024 г. с половинчати решения на основните предизвикателства. Днес у българите се засилва усещането, че сме поели устойчив курс към несигурност и нестабилност, че пилеем ценно историческо време, а политическата класа е неспособна да предостави каквито и да е решения. От базовите проблеми, до стратегическата перспектива“, каза още държавният глава. 
Във връзка с неприетия държавен бюджет за настоящата година Радев припомни, че той е изцяло в прерогативите на Министерския съвет и Народното събрание. „Всички ние очакваме бюджет, както в интерес на Народното събрание, така и в интерес на българската икономика, да гарантира нейната конкурентоспособност в перспектива“, коментира президентът. 
На въпрос от журналисти, свързан с предстоящия на 16 януари избор на главен прокурор, президентът коментира: „Вече завих, че този Висш съдебен съвет нееднократно показа, че е изтъкан от зависимости и подвластен на политическа конюнктура. Още повече, че той е с изтекъл мандат. В тази ситуация мисля, че не този Висш съдебен съвет може да избира главен прокурор, а имаме и само един кандидат. Това в никакъв случай няма да допринесе за възвръщането на доверието в съдебната система“. 
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title ТЕЦ "AES Гълъбово" произведе близо 2 млн. мегаватчаса електроенергия през 2024 г., съобщиха от дружеството;;;913127/AEC+Galabovo+TPP.jpg?l=1000: 
ТЕЦ "ЕйИЕс Гълъбово" (AES Гълъбово) е произвела 1,929 мегаватчаса електроенергия през 2024 г. Двата нейни блока са осигурили 5 процента от енергията, потребена в страната през изминалата година, съобщиха от въглищната централа, която е генерирала с 6,4 процента повече електроенергия през 2024 година спрямо произведеното количество през 2023 година.  
Само през декември електропроизводството се е равнявало на 342 160 мегаватчаса (MWh), което според данните на централата е рекордно високо месечно производство за 2024 г. Така произведената от нея електрическа енергия през месеца се равнява на 9 процента от цялото потребено количество в България през периода.
"Централата е ключова за осигуряване на статичната и динамична устойчивост на енергийната система на страната, както и за поддържане нивата на напреженията и баланса на реактивните мощности в електропреносната мрежа", посочват от "АES Гълъбово" в своето съобщение. 
/ВЙ/

Title Защитникът на Барселона Роналд Араухо e трансферна цел на Ювентус през януари, твърдят италианските медии;;;8120723/d217ba23dba34bae8dad0b8dd5236b46--1--1fd96145cd314c40acc6a0cf1e68d5b1.jpg?l=1000: 
Защитникът на Барселона Роналд Араухо е поредният защитник, който е свързван с преминаване в Ювентус през януарския трансферен прозорец, твърдят италианските медии.
"Бианконерите" търсят заместници на дългосрочно контузените Бремер и Хуан Кабал, докато Данило може да бъде освободен този месец преди изтичането на договора му през лятото.
Вече няколко месеца се съобщава, че Ювентус иска да добави "поне" един защитник в редиците си този месец, ако не и повече. Давид Ханко от Фейенорд остава фаворит, но неговата трансферна цена е 30 милиона евро.
Според "Гадзета дело Спорт", Араухо е играч, който също представлява интерес за "бианконерите" на трансферния пазар.
Уругвайският национал се появи само веднъж през този сезон, изигравайки пълни 90 минути при победата с 1:0 над Барбастро за Купата на Испания в началото на януари, след сериозна контузия, която го извади от състава за първата половина на този сезон.
Като се има предвид липсата на игрово време до момента през този сезон, Ювентус се надява, че Барселона може да бъде изкушена да даде 25-годишния играч под наем, за да натрупа той повече минути на терена.
Кевин Дансо, който преди това беше свързван с присъединяване в Рома, също е вариант за Ювентус, пиша "Гадзета дело Спорт". 
/ИК/

Title Въоръжен с нож нападател е опитал да проникне в сградата на белгийското правителство;;;10497246/P064007-609982.jpg?l=1000: 
Белгийската полиция е задържала днес нападател, въоръжен с нож, който е опитал да проникне в сградата на белгийското федерално правителство в Брюксел, съобщиха местни медии.
Отбелязва се, че в сградата продължават преговорите по съставянето на новото правителство, в които участват водещи политически фигури. Районът е отцепен от полицията, се посочва в съобщенията.
Правителствен говорител е уточнил, че задържаният е бил отведен за разпит и че няма пострадали служители на реда. По неговите думи премиерът в оставка Александер де Кро е в безопасност, но е потресен от събитието.
Утре се очаква мандатоносителят Барт де Вевер отново да бъде приет от крал Филип и да получи нова отсрочка за представяне на резултата от хода на преговорите. Медиите допускат, че е възможно коалиционните преговори, започнали след изборите през юни миналата година, да приключат успешно до края на януари.
/АГ/

Title ОБНОВЕНА Надявам се до великденската си ваканция депутатите да приемат бюджета, каза премиерът Главчев;;;undefined: 
This is a modal window.
Beginning of dialog window. Escape will cancel and close the window.
End of dialog window.
Надявам, че до следващата ваканция, която е по Великден, ще могат да го приемат. Това заяви пред журналисти служебният премиер Димитър Главчев във връзка с проекта на държавен бюджет за 2025 г. По-рано днес Главчев участва в традиционния богоявленски водосвет на бойните знамена, флаговете и знамената-светини на Българската армия пред паметника на Незнайния воин в София.
За бюджета изпълнихме нашето задължение, съгласно Закона за публичните финанси, каза още Главчев, посочвайки, че служебният кабинет е внесъл проект на Закон за държавния бюджет за 2025 г. По думите му парламентът е имал три възможности - да го приемат, да го прекроят или да го отхвърлят, но са излезели в коледна ваканция. Главчев припомни, че правителството е внесло в Народното събрание и специален закон до приемането на редовен бюджет за тази година.
Виждате, че два месеца няма приет нито един законопроект, каза също премиерът, като отбеляза, че законотворчеството е основният приоритет на народните представители. 
Дадохме възможност да се получат доходите, които са предвидени и то в рамката на бюджета за 2024 г., обясни Главчев относно специалния закон. По думите му е било предвидено и решение за увеличение на заплатите, както е било предвидено с промени в законопроекти, като например - за военнослужещите и учителите. Премиерът изрази надежда, че депутатите ще припознаят и ще гласуват внесения специален закон.
Когато внасяхме бюджета, казах, че при едно обстоятелство ще го изтеглим, това е – ако надхвърлим 3-процентовата рамка на дефицита, изискването за еврозоната, коментира Димитър Главчев. Той каза, че сега на ход са народните представители.
Очаквам и се надявам да има редовен кабинет, заяви също служебният премиер. Не е започнала процедурата по връчване на мандатите, така че е рано да се говори за избори, според мен, допълни той.
По-рано президентът Румен Радев в отговор на въпрос за връчването на първия проучвателен мандат за съставяне на редовно правителство, обяви, че ще даде още малко време с надеждата преговарящите да осъзнаят, че тяхната отговорност не е само пред собствените им избиратели и партии, а пред целия български народ. 
/ТНП/

Title Клаудио Раниери след победата в дербито: "Знам, че мога да разчитам на всеки един от тези играчи";;;10493607/4fc89b97e37c4a0bb2d297704b1db77d--0--3eac698505bc4d66809e8547c6c11808.jpg?l=1000: 
Старши треньорът на Рома Клаудио Раниери похвали играчите си за старанието и победата с 2:0 срещу Лацио в дербито на Рим.
"Честно казано, не знам какви могат да бъдат целите ни до края на сезона. Все още сме в начална фаза. Тези момчета страдаха много през първата част на първия полусезон, но сега започват да показват качествата си. Защото всички те са добри играчи, с добро качество. Дори тези, които не играят, ме поставят в затруднение, когато става въпрос за избор на стартовия състав.
Знам, че мога да разчитам на всеки един от тези играчи, защото всички те са в добро физическо състояние", коментира Раниери на пресконференцията след мача.
"Сега трябва да продължим със същото ниво на представяне. Тогава ще направим равносметка на свършеното. Не трябва да мислим, че сме постигнали нещо. Трябва да се целим по-високо.”
Тази вечер съм щастлив, че отборът игра като отбор. Помагаха си взаимно, успяхме да останем компактни", каза още Раниери.
/МД/

Title Новият български филм „Залог“ открива 29-ия „София филм фест“;;;10497117/Zalog_Bet_07.jpg?l=1000: 
Новият български филм „Залог“ открива 29-ия „София филм фест“ (СФФ), съобщават от „Арт фест“. Премиерната прожекция е на 13 март в зала 1 на НДК. 
В лентата на режисьора Светослав Овчаров главните роли са поверени на Захари Бахаров, Асен Блатечки, Деян Донков и румънската актриса Офелия Попии.
„Залог“ разчита на добре познати и обичани български актьори, на честно и увлекателно пресъздаване на факти от нашата история, чиито уроци са все още ненаучени от няколко поколения. „Залог“ покорява и с бурните чувства, които са способни да преведат силните личности през Възраждането и освободителните войни, за да участват в съграждането на новата, дълго мечтана България“, коментират от СФФ.
В актьорския екип са още Иван Савов, Валентин Ганев, Малин Кръстев, Стефан Мавродиев, Гергана Плетньова. Оператор е Веселин Христов, художник е Мира Каланова, костюмите са на Габриела Кърджилова, звукорежисьор е Валерия Попова. Продуцентските отговорности и монтажът са на Светла Цоцоркова и Светослав Овчаров. 
„Беше 1991 година. Киноцентърът беше затворен, държавата не отделяше никакви средства за култура. По това време ние често се срещахме със Зако Хеския, бяхме приятели. Малко е странно – той беше с трийсет и пет години по-възрастен, но си говорехме с часове – той за миналото, аз за бъдещето. Особеното беше, че в тези разговори Зако беше оптимист, а аз песимист. Веднъж Зако дойде вкъщи и ми каза: „Трябва да направиш игрален филм за Стамболов, Паница и Фердинанд!“. Аз се смях: как да се реализира игрален филм във време, когато в държавата нямаше пари за хляб. Зако настояваше. „Ще идвам всеки ден и ще седя на диванчето, докато не го напишеш!“ – каза Зако. Така и направи. Идваше всеки ден в осем, сядаше на дивана, докато написах сценария. „Е, пошегувах се, сигурно когато стана на твоите години, Зако, ще направя този филм!“. Тази горчива шега се оказа истина. Днес аз съм на годините на Зако, когато водихме този разговор“, разказва Светослав Овчаров. 
През 1986 г. той прави документалния филм „Коста Паница – черти из живота и времето му“, през 1990 – „Стефан Стамболов – съзидателят и съсипателят“, през 1994 – „Фердинанд Български“.  В следващите години издава, в съавторство с приятели, три книги с научни изследвания, посветени на Стамболов, княз Фердинанд и тяхното време. „През всичкото това време току се сещах за „Залог“, допълва Овчаров. 
„Можем да си помислим – защо се обръщаме към събития отпреди 140 години? Няма ли важни и тревожни теми днес? Има, разбира се, но една от най-тревожните е, че век и половина по-късно България е все така полу-европейска, полу-азиатска страна. Все така „полу“. Геополитическите орбити, в които кръжи, са същите. Дефицитът на личности е същият. Посредствеността е същата. Убеден съм, че разказването за хора, които пробиват с главите си мрачния небосклон, под който живеем, носи светлина. Вярвам, че това е необходимо на обществото ни. Ние трябва да познаваме себе си като народ. Загърбването на миналото ни лишава от бъдеще“, казва още Светослав Овчаров.
Героите във филма нямат имена. Те се казват Майора, Министър-председателя, Княза, Жената. „Залог“ е филм за любовта. Между двама мъже. И една жена. И България. За любовта, която е толкова силна, че може да се съизмери само със смъртта ... Увлечени в своята страстност, двамата мъже не забелязват, че загърбват жената на живота си. Любовта им към България е тъй всепоглъщаща, че изяжда простичката човешка любов. И накрай, след всичките огнени чувства и действия остава... пепелище... Разказваме „Залог“ с любов към героите си, искахме филмът да бъде интимен, но без умиление“, казва Светослав Овчаров. 
Допълва, че снимките са били по време на КОВИД, но във филма нито един човек от екипа не се разболява: „Беше кучи студ, сняг до колене, вятър да ти отбрули ушите, но никой не се оплака: нито актьорите, нито кучетата, нито конете. То и в надписите си пише – няма пострадали животни“. 
„След толкова години „Залог“ излиза на екран. Сигурен съм, че Зако ме гледа от небето и се подсмихва с хитрата си усмивчица. „Казах ли ти, че един ден ще го направиш“, казва още Светослав Овчаров.   
/ДД
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title „Бих се родил отново“ е темата на 11-ия литературен конкурс „И децата покоряват светове. Покажи, че можеш“;;;10497126/%D0%9B%D0%B8%D1%82.+%D0%BA%D0%BE%D0%BD%D0%BA%D1%83%D1%80%D1%81+%D0%98+%D0%B4%D0%B5%D1%86%D0%B0%D1%82%D0%B0+%D0%BF%D0%BE%D0%BA%D0%BE%D1%80%D1%8F%D0%B2%D0%B0%D1%82+%D1%81%D0%B2%D0%B5%D1%82%D0%BE%D0%B2%D0%B5+%281%29.jpg?l=1000: 
„Бих се родил отново“ е темата на 11-ото издание на националния литературен конкурс „И децата покоряват светове. Покажи, че можеш“. В него могат да участват деца и младежи на възраст от 14 до 20 години, съобщават организаторите от фондация „Шанс за децата и природата на България“.
По думите им темата „Бих се родил отново“ поставя въпроса за съществуването, идентичността и изборите в живота. Участниците са предизвикани да разгледат идеята за новото начало, което би могло да настъпи във всяка човешка съдба, и да се запитат какви щяха да бъдат те, ако имаха възможността да започнат отново. 
Творбите трябва да бъдат изпратени без лични данни върху документа, като авторът се идентифицира единствено чрез онлайн формуляр на сайта на организаторите. Крайният срок за участие е 20 януари.
Председател на журито и тази година е доктор Добрина Топалова, носител на националната награда „Даскал Ботьо Петков“ за 2018 г., и автор на монографии и публикации в различни научни издания. „Конкурсът дава възможност на младите хора да разгърнат въображението си и да представят своите размисли за един нов живот, ново начало. Тема като „Бих се родил отново“ ни провокира да се запитаме какво би било, ако можехме да изберем нашата съдба и какво бихме променили в себе си и в света около нас“, казва Лилиана Славова, председател на фондация „Шанс за децата и природата на България“.
Победителите ще бъдат обявени на 20 февруари на интернет страницата на фондацията. Всички финалисти ще имат възможност да получат награди и да се представят пред широката публика, посочват организаторите.
/ ГН
/АВП/

Title ОА Русе: Драгомир Драганов поздрави военнослужещите от Русе по случай Богоявление;;;10497261/j3.jpg?l=1000: 
Тържествен богоявленски водосвет на бойните знамена, флаговете и знамената-светини на Българската армия бе отслужен днес в Русе от русенския митрополит Негово Високопреосвещенство Наум. Церемонията се проведе на кея в крайдунавския град в присъствието на областния управител Драгомир Драганов и заместника му Георги Георгиев. В рамките на церемонията, която започна с изпълнение на „Срещен марш“ началникът на гарнизона и командир на Военно формирование 32420 подполковник Павлин Илиев прие почетния караул. Веднага след това той поздрави участниците във водосвета. Знамената, които участваха днешната церемония, са на Военно формирование 32420, на 13-и младежки гвардейски отряд, както и реплика на Самарското знаме. Тя бе донесена от Национално дружество „Традиция“ – регионален клон „Ангел Кънчев“ – Русе. Водач на знамето на Военно формирование 32420 бе старши лейтенант Ивайло Шафранов.
Драганов поздрави военните и отбеляза, че днешният ден е символ на единството между Светата църква, държавността, народа и армията. „Това е емоционален ден за всички ни, защото знамето е един от най-важните символи на националното единство, свързан с паметта на хилядите воини, дали живота си за родината“, коментира Драганов. Той поздрави военнослужещите за отдадеността, смелостта и неуморната им служба в името на родината. „Вие сте в основата на нашата независимост, сигурност и мир. Нека силата, духът и единството Ви продължават да бъдат пример за всички нас“, каза Драганов в обръщението си към военните. По неговите думи Българската армия върви непрекъснато нагоре като обезпеченост, както и като равнище на подготовка и повишение на оперативната съвместимост с партньорските държави от НАТО. „Модернизацията и новият облик на Българската армия стават все по-осезаеми за българските граждани“, допълни още областният управител. 
Припомняме, че за първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет. След Освобождението тази традиция е възстановена и продължава до 1946 г. След демократичните промени у нас ритуалът по водосвет на бойните знамена и флагове е възстановен през 1993 г. Оттогава, всяка година на 6-ти януари – Богоявление, във всички гарнизони в страната, най-висшият йерарх на Българската православна църква в епархията, след прочитане на молитвата „За успех на народа”, ръси със светена вода за здраве и успехи представителни части на Българската армия и нейните бойни знамена.
На церемонията присъстваха още кметът на Община Русе Пенчо Милков, председателят на Общинския съвет академик Христо Белоев, началникът на Регионалното управление на образованието д-р Росица Георгиева, началникът на Военното окръжие в Русе полковник Васил Петров, директорът на Регионална дирекция „Пожарна защита и безопасност на населението“ комисар Светослав Войчев, както и редица представители на държавната власт. В събитието участваха и представители на Военно формирование 42520 – Щръклево, както и Духовият оркестър начело с Димчо Рубчев.
Малко по-късно 20 смелчаци на възраст между 18 и 53 години ще скочат във водите на река Дунав утре в Русе, за да участват в ритуала по спасяването на Светия кръст.
/СТГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Надявам се до великденската си ваканция депутатите да приемат бюджета, каза премиерът Главчев;;;undefined: 
This is a modal window.
Beginning of dialog window. Escape will cancel and close the window.
End of dialog window.
Надявам, че до следващата ваканция, която е по Великден, ще могат да го приемат. Това заяви пред журналисти служебният премиер Димитър Главчев във връзка с проекта на държавен бюджет за 2025 г. По-рано днес Главчев участва в традиционния богоявленски водосвет на бойните знамена, флаговете и знамената-светини на Българската армия пред паметника на Незнайния воин в София.
За бюджета изпълнихме нашето задължение, съгласно Закона за публичните финанси, каза още Главчев, посочвайки, че служебният кабинет е внесъл проект на Закон за държавния бюджет за 2025 г. По думите му парламентът е имал три възможности - да го приемат, да го прекроят или да го отхвърлят, но са излезели в коледна ваканция. Главчев припомни, че правителството е внесло в Народното събрание и специален закон до приемането на редовен бюджет за тази година.
Виждате, че два месеца няма приет нито един законопроект, каза също премиерът, като отбеляза, че законотворчеството е основният приоритет на народните представители. 
/ТНП/

Title Мъж е с изгаряния по тялото след взрив на газова бутилка в Мадан;;;1319281/2.jpg?l=1000: 
Мъж е пострадал при взрив на газова бутилка в гараж в Мадан, съобщиха от пресцентъра на Областната дирекция на МВР. 44-годишният жител на града първоначално е прегледан в Многопрофилната болница за активно лечение „Д-р Братан Шукеров“ – Смолян, след което е транспортиран в Университетската многопрофилна болница за акитвно лечение „Св. Георги“ – Пловдив. Мъжът е с изгаряния по цялото тяло, но няма опасност за живота му.
Газовата бутилка е била включена към печка за отопление в дървен гараж и се предполага, че пострадалият е запалил вътре цигара, каза за БТА районният прокурор на Смолян Татяна Найденова. Тя допълни, че по случая е образувано досъдебно производство и предстои да бъдат изяснени причините за произшествието. 
/МК/

Title Близо четиресет момчета и млади мъже влязоха в ледените води на р. Марица, за да спасят богоявленския кръст в Пазарджик;;;10497155/20250106_105320.jpg?l=1000: 
Близо четиресет момчета и млади мъже влязоха в ледените води на р. Марица, за да спасят богоявленския кръст в Пазарджик.
Реликвата извади абитуриентът от Езикова гимназия "Бертолт Брехт" Станислав Бангеев, който участва за първи път в традицията на Йордановден. Той пожела здраве и успехи за себе си и за всички българи. Станислав поздрави и празнуващите имен ден днес. 
Ритуалът на брега на реката бе предшестван от празничната литургия в катедралния храм "Успение Богородично", литийно шествие и Велик богоявленски водосвет. Празникът бе почетен от стотици жители на Пазарджик, кмета Петър Куленски, областния управител Валентина Кайтазова, представители на културни и обществени институции.
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title В Стара Загора отбелязаха 177 години от рождението на Христо Ботев с общоградски ритуал;;;10497120/20250106_110000.jpg?l=1000: 
С общоградски ритуал за полагане на венци и цветя пред бюст-паметниците на Христо Ботев и Хаджи Димитър в парк „Митрополит Методий Кусев“ бяха  отбелязани 177 години от рождението на поета и революционер. Организатори на събитието бяха Община Стара Загора и Старозагорският военен гарнизон.
Водещ на ритуала бе актьорът Ивелин Керанов, а в него взеха участие Военният духов оркестър, знаменна група и почетна рота от Втора Тунджанска механизирана бригада.
Днес се навършват 177 години от рождението на големия син на България Христо Ботев. Той имаше една мечта и една голяма молитва, а именно да види България свободна, развиваща се, европейска държава. Днес е време за слова, развяване на знамена, на почит и гордост. Поклон пред паметта на Христо Ботев и всички, за които той пророчески казва – „Тоз, който падне в бой за свобода – той не умира“, каза заместник-кметът на Община Стара Загора Милена Желева по време на ритуала.
Венци и цветя бяха поднесени от Община Стара Загора, Старозагорският военен гарнизон, Областна управа – Стара Загора, общински съветници и граждани.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Поставените Нуно Боржеш и Алекс Микелсен преминаха първия кръг на турнира в Окланд;;;8950532/8d3eca5de5da4485a679c474404745e2--0--00092785b1f743288dd5159138506a49.jpg?l=1000: 
Португалецът Нуно Боржеш и американецът Алекс Микелсен преодоляха първия кръг на турнира по тенис на твърда настилка в Окланд, Нова Зеландия с награден фонд от 680 хиляди долара.
Поставеният под номер 7 в схемата Боржеш надигра италианеца Лучано Дардери с 5:7, 6:3, 7:5 след 2 часа и 3 минути игра. Боржеш реализира пет пробива от седем възможности, което му даде решителното предимство в мача.
Във втория кръг Боржеш ще се изправи срещу победителя от двойката между аржентинеца Мариано Навоне и американеца Райли Опелка.
С победа стартира и осмият в схемата Алекс Микелсен, който надделя над индиеца Сумит Нагал 6:7(8), 6:4, 6:2. 
Микелсен имаше шест възможности да спечели първия сет, включително три на свое подаване, но Нагал показа забележителна устойчивост и успя да измъкне първата част на мача с единствения си сетбол при 9:8 точки.
Американецът обаче намали грешките си във втория сет и направи решителен пробив при 5:4 гейма. Това се оказа повратният момент в мача, тъй като до края му Нагал взе само още два гейма.
Във втория кръг Микелсен ще очаква победителят от двойката между Гейбриъл Диало от Канада и Лоренцо Сонего от Италия.
В други мачове от първия кръг белгийският квалификант Зизу Бергс победи с 6:3, 7:5 новозеландеца Айзък Бекрофт, докато испанецът Роберто Карбайес Баена отстрани "щастливия губещ" от квалификациите Даниел Алтмайер от Германия след 6:3, 3:6, 7:5. В следващия кръг той ще срещне номер 4 в схемата Франсиско Черундоло от Аржентина.
/ГК/

Title Новият сирийски външен министър пристигна на първото си официално посещение в ОАЕ;;;10492603/5d25b14a82cf418583a2a7264a610a32--0--ef4a31ccb63c4515be47e3226c259743.jpg?l=1000: 
Новият сирийски външен министър Асад Хасан аш Шибани пристигна днес в Обединените арабски емирства (ОАЕ) в рамките на регионална обиколка, която го отведе първо в Саудитска Арабия, а след това в Катар, съобщи официалната сирийска телеграфна агенция САНА, цитирана от Франс прес.
Аш Шибани е придружаван от министъра на отбраната на Сирия Мурхаф Абу Касра и от ръководителя на разузнавателните служби Анас Хатаб.
В социалната мрежа „Екс“ новият сирийски външен министър заяви, че по време на посещението си в Емирствата се надява да изгради „конструктивни двустранни отношения, които да служат на интересите и на двете страни“.
В рамките на обиколката си той трябва да посети и Йордания, след първото си официално пътуване до Саудитска Арабия.
Новите лидери на Сирия търсят помощ от страните от Персийския залив, за да възстановят страната, опустошена от повече от 13 години война.
Сирийският президент Башар Асад беше свален на 8 декември от коалиция от бунтовнически фракции, водени от радикалната ислямистка групировка „Хаят Тахрир аш Шам“ (ХТШ), припомня АФП.
Емирствата подкрепиха завръщането през 2023 г. на режима на Асад в Арабската лига, от която той беше изключен през годините на война, предизвикана през 2011 г. от бруталното потушаване на продемократичните протести.
Верни на политиката си на нулева толерантност към политическия ислям, ОАЕ наблюдават с подозрение новите лидери, които поеха властта в Дамаск, и се опасяват от прекомерното влияние от страна на Турция, основен съюзник на новите сирийски власти, според анализатори.
/АГ/

Title Патриарх Даниил отслужи Велик богоявленски водосвет пред патриаршеската катедрала "Св. Александър Невски";;;undefined: 
This is a modal window.
Beginning of dialog window. Escape will cancel and close the window.
End of dialog window.
Негово Светейшество българският патриарх и Софийски митрополит Даниил отслужи днес Велик богоявленски водосвет пред патриаршеската катедрала "Св. Александър Невски". 
"Господи, спаси Светейшия наш синод и всички православни епископи, които вярно преподават словото на твоята истина и ги запази под твоята закрила в мир. Спаси Господи, помилуй благочестивия и православен наш народ, правителството ни, войнството ни, ги запази под твоята закрила в мир. Спаси Господи, помилуй православните християни, които стоят тук с нас и се молят за всички, които празнуват този свят празник и ги запази под твоята закрила в мир. Спаси Господи, помилуй православните християни и жителите на този богоспасяем град, епархията, страната ни и целия твой свят, и ги запази под твоята закрила в мир", каза Негово Светейшество. Той прочете и откъс от евангелието на свети евангелист Марк.
Преди това патриарх Даниил отслужи и света Божествена литургия за Богоявление в патриаршеската катедрала "Св. Александър Невски".
Пред паметника на Незнайния воин в София днес беше отслужен и традиционният водосвет на бойните знамена, флаговете и знамената-светини на Българската армия.
Богоявленският водосвет беше отслужен от българския патриарх и Софийски митрополит Даниил, в съслужение със свещеници от Българската православна църква. 
Президентът Румен Радев прие почетния строй на представителните части на Българската армия. Пред Паметника на Незнайния воин бяха положени венци и цветя. 
На ритуала присъстваха председателят на Народното събрание, служебният премиер Димитър Главчев, вицепрезидентът Илияна Йотова, кметът на София Васил Терзиев, министри от служебния кабинет, народни представители, началникът на отбраната адмирал Емил Ефтимов, военни и граждани. 
Днес честваме празника Богоявление, който е посветен на кръщението на въплътения в човешки образ Син Божи, Иисус Христос, в река Йордан от свети Йоан Кръстител.
Кръстителят излязъл няколко месеца преди началото на дейността на Иисус Христос като Негов Предтеча, както предрекъл пророк Малахия векове по-рано: "Ето, Аз пращам пред лицето Ти Моя ангел, който ще приготви Твоя път пред Тебе".
Предтечата проповядвал покаяние, т.е. промяна на мисленето и на действията ни към добро според Божиите заповеди, като символично умивал греховете на хората във водите на река Йордан. Дошъл и Христос да се кръсти, но Йоан съзрял Неговата божественост и чистота от всякакъв грях, затова се опитал да го спре с думите: "Аз имам нужда да се кръстя от Тебе, а Ти ли идеш при Мене?". Но Спасителят отвърнал: "Остави сега, защото тъй нам подобава да изпълним всяка правда".
С тези думи Той казва две неща. Първо, че с кръщението Си направил това, което било нужно за човешката природа: всички хора се кръщавали, така направил и Той, защото още не била станала известна божествената Му природа и отказът Му от кръщение би се разбрал като човешка надменност. И второ, тъкмо при кръщението на Иисус се открила както Неговата божественост, така и троичността на Бог: Синът Божи се кръщавал във водата с човешката Си природа, Светият Дух слязъл над Него видимо, във вид на гълъб, а Бог Отец открито заявил на всички: "Този е Моят възлюбен Син, в Когото е Моето благоволение".
На днешния ден се отслужва голям (Велик) богоявленски водосвет както над съдове с вода в храмовете, така и край водните басейни, реките, морето. С осветената вода се поръсват всички вярващи и техните домове, а често и местата на тяхната работа. Светената вода се пази през цялата година и се използва за пиене или поръсване като знак за очистване от грехове и получаване на Божие благословение.
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Сръбският президент Александър Вучич призова за помирение в навечерието на Рождество Христово;;;10301833/fa93bb34ce224b0dad5409c607ed3d00--0--98d71e3ab5174a8da4f9bf8d59014128.jpg?l=1000: 
Сръбският президент Александър Вучич поздрави сънародниците си в навечерието на Рождество Христово и ги призова към помирение.
"На всички православни християни честитя Бадни ден (Бъдни вечер) и Божич (Коледа). Христос се роди!", написа Вучич в профила си в Инстаграм.
По думите на сръбския президент за сърбите днес е ден, в който трябва да се проявят чувства като смирение и нежност.
"Моля всички хора в нашата страна, точно с тези чувства в сърцето, да се обърнат към своите близки и към всички други хора", допълни Вучич.
Сръбският президент запали свещ в сградата на президентството, където беше поставено отсечено буково дърво, наречено бъдник.
Според Сръбската православна църква, която спазва Юлианския календар, днес се отбелязва Бъдни вечер, а утре е Рождество Христово.
Традиционният поздрав между вярващите е "Бог се роди!"
По-късно днес Вучич ще замине за Хилендарския манастир  и ще участва в бдението преди Рождество, съобщи самият той пред националната сръбска телевизия РТС.
Монасите в Хилендарския манастир, заедно с останалите манастири на Света гора, също отбелязват рождественските празници по Юлианския календар. 
 
 
/ПК/

Title Ще дам още малко време на политическите партии, заяви президентът Румен Радев относно връчването на първия мандат;;;undefined: 
This is a modal window.
Beginning of dialog window. Escape will cancel and close the window.
End of dialog window.
Ще дам още малко време - няколко дни, с надеждата преговарящите да осъзнаят, че тяхната отговорност не е само пред собствените им избиратели и партии, а пред целия български народ. Това каза пред журналисти държавният глава Румен Радев, коментирайки предстоящото връчване на първия проучвателен мандат за съставяне на кабинет. Радев присъства на традиционния богоявленски ритуал в София за освещаването на бойните знамена, флаговете и знамената-светини на Българската армия.
Призовавам политическите партии да спрат да си играят със съдбата на хората и с бъдещето на страната. Предоставих достатъчно време, за да могат да изпълнят своята отговорност. С лека ръка да задраскаш всичко и да хвърлиш страната в поредните предсрочни избори, при толкова висящи проблеми, това е тотална демонстрация на безотговорност, смята Радев, 
ГЕРБ-СДС обяви, че прекратява преговорите за съставяне на правителство, след като не е постигнато съгласие за персоналния състав на бъдещия кабинет. В последните дни преговорни екипи от ГЕРБ-СДС, „Демократична България“ (ДБ), „БСП-Обединена левица“ и „Има такъв народ“ (ИТН) водиха разговори за формиране на редовен кабинет. От ДБ изпратиха позиция, в която съобщиха, че са научили за решението на колегите си от ГЕРБ от медиите.
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Броят на жертвите на нападението срещу коледен базар в Магдебург нарасна на шест;;;10445073/966e545021054c4daf3762bf206082e9--0--d8e1b0ece1b74ed6b39f3ce02ba74b06.jpg?l=1000: 
Броят на жертвите на нападението срещу коледен базар в германския град Магдебург миналия месец нарасна на шест, след като по-рано днес бе съобщено, че една от пострадалите жени е починала от раните си, предаде ДПА, позовавайки се на изявление на прокуратурата.
52-годишна жена е починала в болницата, съобщи говорител на прокуратурата в Наумбург, провинция Саксония-Анхалт.
При нападението на 20 декември 50-годишен мъж се вряза с автомобила си в множество хора на коледния базар в Магдебург. При нападението бяха убити петима души, сред които 9-годишно момче и четири жени на възраст между 45 и 75 години. Съобщава се за най-малко 299 ранени.
Заподозреният, гражданин на Саудитска Арабия, пристигнал в Германия през 2006 г. и получил разрешение за постоянно пребиваване, е бил идентифициран само като Талеб А. съгласно германските закони за защита на личните данни. Той бе задържан малко след нападението. Преди това в периода април 2023 г. до октомври 2024 г. той е участвал в седем следствени производства - той е бил ищец по пет дела и обвиняем по две. 
От 2020 г. Талеб А. е работил като лекар в психиатрична болница в град Бернбург, южно от Магдебург. Негови пациенти са били наркомани, извършили престъпления.
Властите отбелязаха, че той не отговаря на обичайния профил на извършителите на екстремистки нападения. Мъжът описва себе си като бивш мюсюлманин, който е силно критичен към исляма, а в социалните мрежи е изразявал подкрепа за крайната десница.
Според прокуратурата в Наумбург следователите трябва да възложат експертиза, за да установят дали заподозреният е психично болен. 
Разследват се и разпоредбите за сигурност на коледния базар. Според вътрешното министерство на провинцията пътищата до него не са били обезопасени със стоманени вериги, а полицейският автомобил е бил паркиран на метри от предвиденото място.
/АГ/

Title Певицата Сиза запази челната си позиция в класацията на „Билборд“ за албуми;;;10356554/6e479273855f4a0bae0a4e9383d09bfd--0--547cd422d6f8489c8b9a19e3f34ede9a.jpg?l=1000: 
Певицата Сиза запази челната си позиция в класацията на „Билборд“ за албуми със SOS, отбелязвайки 12-а непоследователна седмица начело, съобщи сайтът на изданието.
Музикалната продукция е преиздадена в делукс версия с 15 добавени песни. Оригиналният албум SOS излезе на 9 декември 2022 г., като съдържаше 23 песни. Тогава той води чарта на „Билборд 200“ десет непоследователни седмици до 4 март 2023 г. В сегашната класация са включени продажбите и от двете версии. SOS е със 130 000 продадени еквивалентни единици.
С общо дванайсет седмици на първо място в класацията на „Билборд 200“ SOS е най-дълго задържалият се на върха на чарта за ар енд би и хип-хоп албум на жена от 1986 г., когато самостоятелният албум на Уитни Хюстън беше 14 седмици на първо място.
Рапърът Кендрик Ламар се изкачи от пето на второ място с албума GNX със 70 000 еквивалентни единици. На трета позиция е Сабрина Карпентър с Short n’ Sweet, който е с 56 000 продадени еквивалентни единици.
На четвърто място е саундтракът на мюзикъла „Злосторница“ с 49 000 еквивалентни единици. Певицата Били Айлиш се изкачи от четиринадесета позиция на пета с албума Hit Me Hard and Soft, който е с 46 000 продадени еквивалентни единици.
В топ 10 на класацията следва Тейлър Суифт с The Tortured Poets Department, певицата Чапъл Роан с албума The Rise And Fall Of A Midwest Princess, Морган Уолън с One Thing at a Time, Грейси Ейбрамс с The Secret of Us и рапърът Тайлър дъ Криейтър с Chromakopia.
/ХТ/

Title Водещите китайските борси искат от мениджърите на големи фондове да ограничат продажбата на акции, твърдят информирани източници;;;undefined: 
Водещите фондови борси в Китай са поискали от някои големи взаимни фондове да ограничат продажбата на акции в началото на годината, докато властите се опитват да успокоят пазарите, навлизащи в труден период за страната, предаде Ройтерс, позовавайки се на информирани източници.
Най-малко четири големи взаимни фонда са получили искания от фондовите борси в Шанхай и Шънчжън на 31 декември 2024 г. и 2 и 3 януари с молба да купуват повече акции дневно, отколкото продават.
Насоките дойдоха, след като книжата на китайски компании започнаха 2025 г. с поевтиняване поради опасенията, че спечелилият изборите за президент на САЩ Доналд Тръмп ще наложи нови, по-високи мита върху произведените в страната стоки, оказвайки по-голям натиск върху забавящата се икономика.
Тези фондове биха могли да продават акции, но ако общите стойности на продажби надвишават закупуването им, те ще трябва в най-скоро време да добавят нови, за да запълнят празнината, според насоките на борсите, заяви един от източниците пред Ройтерс.
"Подобни насоки имат тенденция да се превърнат в редовни", добави източникът, отбелязвайки, че подобни искания са били отправени и в началото на миналата година.
Източниците, пожелали анонимност, не са се свързали директно от борсите, но са запознати с дискусиите. 
Фондовите борси в Шанхай и Шънчжън не отговориха веднага на искане на Ройтерс за коментар.
Индексът на най-големите компании, регистрирани в Шанхай и Шънчжън - CSI 300 се понижи с 2,9 на сто през първия ден на търговия на 2025 г., което е най-лошият старт на Нова година от 2016 г. насам, като бенчмаркът загуби повече от 5 на сто миналата седмица.
Две седмици преди Доналд Тръмп да встъпи в длъжност като президент на САЩ, заплахите му за нови, по-високи мита върху китайските стоки оказаха негативно влияние върху юана и доведоха до поевтиняване в доходността на облигациите и цените на акциите.
Насоките към инвеститорите от борсите са сред многото ходове, предприети от властите, за да стабилизират настроенията, твърдят източниците.
Сред мерките за подкрепа на капиталовите пазари през последните няколко месеца властите въведоха схеми за суап и повторно кредитиране на обща стойност 800 милиарда юана за покупки на акции, припомня Ройтерс.
През уикенда фондовите борси в Шанхай и Шънчжън обявиха, че наскоро са се срещнали с чуждестранни институции, за да повишат допълнително доверието на инвеститорите. 
Лидерите на Китай на годишната Централна икономическа работна конференция през декември, определяща дневния ред, подчертаха стабилизирането на фондовите пазари и пазарите на недвижими имоти като основен приоритет през годината.
Акциите на китайските компании през миналата година отбелязаха първи си годишен ръст от 2020 г. насам, затваряйки с повишение от 14,7 на сто, въпреки че повечето от печалбите бяха предизвикани от кратко рязко покачване след обявяването на пакет от стимули през септември.
Водещите фондови борси отправиха подобни призиви към фондовете в началото на миналата година, когато китайските акции паднаха до петгодишно дъно.
/СЛС/

Title Българи от Германия, Швейцария и Австрия ще вадят кръста от Боденското езеро днес;;;10497069/472669168_637824825264171_7967126310647301833_n.jpg?l=1000: 
По традиция, както всяка година, така и днес отец Йордан от Цюрих ще хвърли кръста в Боденското езеро. Това съобщи във Фейсбук страницата си Българо-швейцарската асоциация „Канатица“. 
„Българи, живеещи в Германия, Швейцария и Австрия, заповядайте на Богоявленски водосвет на Боденското езеро от 14:30 часа (местно време)“, канят от организацията. 
Празникът Йордановден или Богоявление се нарича по различен начин в различните краища на България – Кръстовден, Водокръщи и Водици. Имената идват от поверието, че всеки, който иска да е здрав през Новата година, трябва да се изкъпе в реката или поне да се измие – припомнят от „Канатица“. 
На трапезата към постните ястия се прибавят орехите, суровото жито и недогорялата свещ от предишните кадени вечери. Обредната трапеза включва прясна пита, колачета, сарми с кисело зеле, пълнени чушки, зеле, фасул, орехи, вино, добавят от българо-швейцарската асоциация и разказват още: 
Хората вярват, че на Йордановден водата има по-голяма сила. Освен че пречиства греховете, тя умее да лекува, затова всички, които искат да са здрави, влизат в реката, в която е хвърлен кръстът. Ако кръстът замръзне, годината ще бъде здрава и плодородна. Ако времето е студено и сухо, приема се като знак за плодородна и добра година. Народна традиция е момите да измиват с вода лицата си, за да са бели и румени лицата им. На реката се носят части от ралото, които се топят, за да е бяло житото, а три трески от бъдника се хвърлят в реката, за да изтече всяко зло. На този празник се събира и пепелта от огнището, като също се смята, че тя има лечебна сила.
/ИКВ/

Title Бесарабските българи посрещат Рождество Христово;;;10497103/462551419_628616579826896_2091547546998501869_n.jpg?l=1000: 
Вече повече от два века бесарабските българи посрещат Рождество на 6 януари, като се опитват да съхраняват традициите от прародината си, въпреки промените в света около тях, разказват жителите от град Тараклия. За тях Коледа е не само религиозен празник, но и семеен момент, когато всички се събират в бащиния дом. На 6 януари, вечерта на „Малката Коледа“ (Бъдни вечер), трапезата е изпълнена с ястия, приготвени с любов и грижа – варено жито за добра реколта, пълнени чушки с ориз или фасул, сарми и мед, които символизират сладостта на живота. Всички тези ястия носят със себе си и послания за здраве, дълголетие и щастие.
Особено внимание се обръща на обредния хляб – божичник или боговица, който се разчупва от най-възрастния на масата и се посвещава на Богородица или на дома. Обичаите, свързани с храната и семейството, предават вярата и надеждите на поколения българи.
Родената през 1932 година Мария Кайряк, която вече не е сред нас, разказа преди няколко години за БТА за вярванията, които се предавали от предците ѝ, като например поверията за сънуването на бъдещия съпруг. Тя споделяше, че в миналото не се прибирала масата, за да може Богородица да влезе в дома и всеки пътник да се радва на топло посрещане и гостоприемство. Това е и част от духа на празника в Тараклия – традицията на „звездарите“ и коледарите, които обикалят домовете и разнасят радостта за Рождество.
Въпреки съвременния свят, традицията за обикалянето на коледарите не е изгубена. В Тараклия младите хора, вдъхновени от по-старите поколения, възраждат обредите и ги предават на бъдещите поколения. Читалищата и училищата играят важна роля в съхранението на тези традиции, като организират възстановки и представления, които разказват за сърцето на българската култура. Така, както основателят на Театъра на бесарабските българи „Смешен Петък“ Иван Боримечков разказа, коледарите пеят песни за стопанина и неговото богатство, но и за здравето и благоденствието на цялото семейство.
Днес, чрез коледарските дружини, тези обичаи не само се съхраняват, но и се разпространяват сред по-младото поколение, което с всяка година все повече разбира важността на тези празници и свързаните с тях ценности.
В Молдова и двете дати – 25 декември и 7 януари са официални празници и официални почивни дни. Но повечето хора в район Тараклия, където населението е предимно българско, ще посрещат  Рождество Христово по стар стил, на 6 януари.
/ЙК/

Title Девет българи се хвърлиха в езерото Мичиган, за да спасят Богоявленския кръст;;;10497042/472428167_9368682549842615_5173298341218012108_n.jpg?l=1000: 
При минусови температури и ледени води девет българи се хвърлиха в езерото Мичиган, за да спасят Богоявленския кръст, ден преди празника Йордановден – Богоявление, съобщи Генералното консулство на България в Чикаго, САЩ, на Фейсбук страницата си.
Кръстът беше спасен от 18-годишния Данаил Кирилов от Кюстендил.
Ритуалът беше воден от отец Кирил от българската православна църква „Св. София”.
„Честит празник на всички именици, които празнуват на Йордановден!“, отбеляза в информацията си мисията ни.
„Благодаря на българската общност в Чикаго, че почита българските традиции и ги предава на следващите поколения“ – написа във Фейсбук профила си генералният консул Светослав Станков. 

/ИКВ/

Title Летище Айндховен отчита спад на броя на пътниците през 2024 г. въпреки най-натоварения месец в своята история;;;9223053/20240923_181003.jpg?l=1000: 
През миналата година летище Айндховен е посрещнало по-малко пътници, отколкото година по-рано, когато през него са преминали рекорден брой хора. Броят на излитанията и кацанията също е бил по-малък, отколкото през 2023 г., съобщава сайтът Ню.

Летището е посрещнало почти 6,8 милиона пътници. Това е с около 15 хил. души по-малко, отколкото през 2023 г. Май е бил най-натовареният месец в историята на летище Айндховен, по-натоварен от предишните години.

Най-натовареният ден на летището е бил 12 май. Тогава са били посрещнати 24 853 пътници. Най-популярните дестинации са останали същите като миналата година - Лондон и испанските градове Малага и Аликанте. От Айндховен оперират две нискотарифни авиокомпании – "Уиз еър" и "Райънеър" – директно до София и Варна.

Общо на летището са извършени 40 826 излитания и кацания в сравнение с 41 496 през миналата година. Според летище Айндховен това се дължи на факта, че някои от полетите не е можело да бъдат изпълнени. Това се дължи отчасти на полетите на "Трансавия" (Transavia). Авиокомпанията се е борила с технически проблеми и липса на персонал, в резултат на което е трябвало да върне слотове.
/СЛС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Учени разкриха, че разказването на истории може да е ключът към качествения живот;;;10484365/people-2557451_1280.jpg?l=1000: 
Учени разкриха пряка връзка между разказването на истории и усещането за смисъл и качество на живот, съобщи Физ.орг. Проучването, проведено в Израел и САЩ, показва, че хората, които умеят да разказват истории, имат по-пълноценен живот и по-ясно усещане за цел.
За целите на проучването изследователите оценяват уменията на участници да разказват истории чрез тяхната самооценка, обратна връзка от връстници и мненията на непознати, които са слушали техните разкази. Едновременно с това учените събрат данни за цялостното качество на живот на участниците и способността им да се фокусират върху детайлите, които ги заобикалят.
Според новото изследване хората, които много добре разказват истории изпитват дълбоко чувство за смисъл и имат ясна представа за посоката на живота си.
Резултатите от проучването показват, че това умение е силно изразено сред интровертните хора, за които разказването на истории е мощно средство за себеизразяване. Според изследователите това предполага, че тази способност може да е и важен инструмент в професионален и организационен контекст.
Проучването разкрива важни изводи за мениджърите и компаниите. На съвременното работно място, където ангажираността, мотивацията и благосъстоянието на служителите са от решаващо значение за успеха, развиването на уменията за разказване на истории сред служителите може да допринесе за изграждането на екип, ефективна комуникация и сътрудничество.
Учените установяват, че разказването на истории дава ясно изразено предимство на интровертите, като им позволява да се интегрират и да изразят по-добре своите уникални силни страни.
„Резултатите от изследването показват, че разказването на истории е не само инструмент за личностно усъвършенстване, но и ключ към организационния успех. Способността да се разказва ефективно и убедително, позволява на хората да се радват на по-пълноценен живот и помага на компаниите да развиват сплотена, иновативна и приобщаваща култура, което допринася за техния дългосрочен успех“, каза професор Рон Шахар от университета „Райхман“ в Херцлия, Израел.
Изследването е публикувано в списание The Journal of Positive Psychology.
 
/ХТ/

Title Водосвет на бойните знамена, флаговете и знамената-светини на Българската армия беше отслужен на Богоявление в София;;;undefined: 
This is a modal window.
Beginning of dialog window. Escape will cancel and close the window.
End of dialog window.
Пред паметника на Незнайния воин в София днес беше отслужен традиционният богоявленски водосвет на бойните знамена, флаговете и знамената-светини на Българската армия.
Президентът Румен Радев прие почетния строй на представителните части на Българската армия. Пред Паметника на Незнайния воин бяха положени венци и цветя. 
На ритуала присъстваха председателят на Народното събрание, служебният премиер Димитър Главчев, вицепрезидентът Илияна Йотова, кметът на София Васил Терзиев, министри от служебния кабинет, народни представители, началникът на отбраната адмирал Емил Ефтимов, военни и граждани. 
Богоявленският водосвет беше отслужен от българския патриарх и Софийски митрополит Даниил, в съслужение със свещеници от Българската православна църква. 
В ритуала тази година са включени знамената-светини на Тринадесети пехотен Рилски полк, Петнадесети пехотен Ломски полк, Двадесет и трети пехотен Шипченски полк, Тридесети пехотен Шейновски полк, Шести пехотен Търновски полк, Двадесет и четвърти пехотен Черноморски полк, Двадесет и пети пехотен Драгомански полк и щандартът на Първи конен полк, както и бойните знамена на Националната гвардейска част, Военната академия „Г. С. Раковски“, военните формирования 44 510 – София, 22 320 – Божурище, 28 860 – Горна Малина, 24 900 – Враждебна и на представителните знамена на видовете въоръжени сили, информира Министерството на отбраната.
На 6 януари по традиция се освещават бойните знамена, флаговете и знамената светини на Българската армия, посочва информация на отдел „Справочна“ на БТА. За първи път в българската история по инициатива на цар Симеон I е отслужен водосвет на българските бойни знамена преди битката при река Ахелой (20 август 917 г.). До падането на България под османско иго през 1396 г. преди всяка битка, която води българската войска, се е извършвал водосвет. Традицията е възстановена през 1880 г. след освобождението на България от османско иго (1878 г.) от първия военен министър на Княжество България Пьотър Паренсов. Тогава освещаването на бойните знамена на Българската армия е извършено за първи път на църковния празник Богоявление. Ритуалът се е извършвал до 1946 г., след което прекъсва и е възстановен през 1993 г. Оттогава във всички гарнизони в страната, най-висшият йерарх на Българската православна църква в епархията, след прочитане на молитвата "За успех на народа", ръси със светена вода за здраве и успехи представителни части на Българската армия и нейните бойни знамена.
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Левски е голям клуб и е от фундаментално значение привържениците му да се идентифицират и гордеят със стила на отбора, заяви новият треньор Хулио Веласкес;;;undefined: 
Отношението на привържениците към игровия стил на големи клубове като Левски е от фундаментално значение, заяви новият старши треньор на "сините" Хулио Веласкес на първата си пресконференция като част от клуба. Той описа себе си като треньор, който обича офанзивния, динамичен и доминиращ футбол.
Испанецът подписа договор с Левски за година и половина. Той ще замени на поста Станислав Генчев, който бе освободен след последния мач на "сините" през 2024.
"За мен е удоволствие да бъда тук днес. Доста бързо се случиха нещата между мен и клуба. Влязохме в контакт и за 2-3 дни си стиснахме ръцете. Това ми бе необходимото време, за да можем аз и моят щаб да анализираме Левски и българското първенство. Разбира се, запознавайки се с тези факти, аз съм наясно с предизвикателствата. Идвам тук с желание за работа. Изключително съм щастлив, че ще бъда част от синьото семейство и се надявам да оправдая очакванията на феновете. Като треньор на мен ми е приятно да бъда в отбор, чиято цел е да бъде в челните места на класирането. Благодарен съм на ръководството, че избраха мен и моя щаб“, заяви Веласкес на съвместната пресконференция с изпълнителния директор Даниел Боримиров и мажоритарния собственик Наско Сираков.
"Убеден съм, че с работа и страст ще постигнем резултатите, които са заложени пред нас за следващите 18 месеца.
"Имал съм късмета да бъда треньор в Испания, Италия, Нидерландия и Португалия. Смятам, че това е добавена стойност към кариерата ми, защото в тези първенства се работи по различен начин. Разбирам, че футболът е футбол, но във всяка различна държава има специфични детайли. Уверявам ви, че аз съм треньор, който работи със страст, така че ми харесва как се живее с футбола в България.
"Левски е изключително голям клуб. Приех това предизвикателство, защото вярвам в играчите, които са тук. Имал съм и друг път случаи да пристигам в отбор в средата на шампионата. Това се случи в Нидерландия и тогава също заминахме бързо на подготовка в Турция.
"Дошли ме тук с позитивно отношение, да работим със страст, заредени сме с положителна енергия. Гарантираме, че ще се вложим в работния процес. Намираме се на място, където без съмнение се търси постигането на високи резултати. Винаги съм се съобразявал с обстановката, в която пристигам и играчите, които са в отбора. Аз обаче предпочитам офанзивен стил, да бъде моят отбор активен със и без топка. Обичам да сме доминиращи, да играем с топката и да гледаме към вратата. Искам ясна визия за развитието на атаките, но също така знам, че трябва да има равновесие в двете фази от играта, както и в движението без топка. Трябва да се играе на висок ритъм, да се провокират грешки на противника и да не ги чакаме. Искам да водя отбор със страст, енергичен, играещ на високо темпо. За мен е фундаментално нашите привърженици да се гордеят и идентифицират със стила на отбора.
"Футболът се развива много в последно време. На мен не ми допада да говоря за системи, а за начин на игра, защото те са много динамични. В крайна сметка става въпрос за две състояния на играта – когато си с топка и когато си без. Може в атака да играеш в една система, а в защита друга. Важна е идеята, с която го правиш. Насищането на пространствата и играта с топка са най-важни, но трябва да се вършат правилно".
Мажоритарният собственик Наско Сираков заяви, че е се е разбрал бързо с Веласкес и е доволен, че испанецът е в Левски.
"Ако ви кажа, че това е първият и единствен вариант, ще излъжа. Много бързо се разбрахме. Няма спор, че разглеждахме и други кандидатури, изгледали сме над 100 мача. Ние сме убедени за нас си, че с Хулио можем да градим нашия футболен проект. Изключително сме доволни, че той е тук. Начинът, по който играят отборите на Хулио, ме впечатли най-много. Имам футболни хора приятели в Испания и съм се допитал до повечето от тях. Няма човек, който да не изрази положително мнение за Хулио. Не се съмнявам в работата му, пожелавам му малко късмет", заяви Сираков. 
 
/ХБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Концерт на ансамбъла „Enigma Romilor“ се състоя в Тараклия в рамките на националната кампания „Върни се вкъщи за Коледа“;;;10497123/470051922_455677690930055_1481718788749888836_n.jpg?l=1000: 
Концерт на ансамбъла за песни и танци „Enigma Romilor“ събра пълен салон зрители в Дома на културата в град Тараклия. Събитието се проведе в рамките на националната кампания „Върни се вкъщи за Коледа“, инициирана от Министерството на културата на Молдова.
Празничната вечер показа културата на ромите. 
Към артистите на единствения в Молдова ансамбъл за ромска песен и танц се обърна началникът на отдела по култура и туризъм на район Тараклия Людмила Шеболенко. 
„Много се радваме, че днес, в началото на 2025 година, вие запалихте на нашата сцена този пламък, който показахте тук, надявам се той да ни съпровожда през цялата година. Честит празник! Благодарим ви много!“, каза Шеболенко.
Заместникът на председателя на район Тараклия Сергей Филипов също изрази благодарност към ансамбъла за активна творческа дейност и поздрави жителите с наближаващото Рождество Христово.
В Молдова и двете дати – 25 декември и 7 януари са официални празници и официални почивни дни. Но повечето хора в район Тараклия, където населението е предимно българско, ще посрещат Рождество Христово по стар стил, на 6 януари.
Тараклийският район (област) се намира в южната част на Молдова и включва 26 населени места, сред които два града – Тараклия и Твърдица. Според преброяването на населението от 2014 година в него живеят около 40 хиляди души, от които 66% са етнически българи. Районът граничи с Автономно териториално образуване Гагаузия, Кахулски район и Одеска област на Украйна.
 
/ЙК/

Title Кристиано Роналдо обмисля три варианта за бъдещето си - може да остане в Ал-Насър, да се завърне в Португалия или да прекрати кариерата си;;;10180410/58b7acea37b04e49a74ef7dbc5aeda9e--0--f9dccad5c09b42f1a4e758fbc58818a4.jpg?l=1000: 
Петкратният носител на "Златната топка" Кристиано Роналдо обмисля да прекрати футболната си кариера, твърди "Team Talk".
Според източника, Роналдо в момента обмисля три варианта за бъдещето. Португалецът може да удължи договора си с Ал-Насър и да поиска подсилване на тима, за да спечели Шампионската лига на Азия. Той също не изключва завръщането си в Португалия или край на кариерата. Мечтата на Роналдо е да участва с националния отбор на Мондиал 2026, но ако Ал-Насър спечели Шампионската лига, португалецът може да прекрати кариерата си по-рано.
39-годишният Роналдо е петкратен носител на "Златната топка", петкратен победител в Шампионската лига, европейски шампион и първенец в Лигата на нациите. Португалецът е голмайстор в историята на националните отбори, европейските първенства, Шампионската лига и Световните клубни първенства. По време на кариерата си той игра за Реал Мадрид, като стана голмайстор в историята на клуба, за английския Манчестър Юнайтед, за италианския Ювентус и за португалския Спортинг. През януари 2023-а Роналдо премина в Ал Насър от Саудитска Арабия.
/ИК/

Title До 10 януари се събират предложения за думи на годината в анкета на „Как се пише“;;;10497063/%D0%94%D1%83%D0%BC%D0%B8+%D0%BD%D0%B0+%D0%B3%D0%BE%D0%B4%D0%B8%D0%BD%D0%B0%D1%82%D0%B0+-+2024+-1.jpg?l=1000: 
От днес до 10 януари се събират предложения за четвъртото издание на кампанията „Думи на годината с „Как се пише“, съобщават организаторите.
Жури, съставено от д-р Павлина Върбанова, доц. Георги Лозанов, Веселина Седларска, Доротея Николова, д-р Иван Ланджев и Стефан Попов – Чефо, ще избере десетте най-запомнящи се думи и изрази. Финалното гласуване за излъчване на първите три ще се проведе чрез анкета на сайта „Как се пише“ между 13 и 18 януари. Резултатите ще станат ясни на 20 януари.
Добре е да се чуе гласът на хората – особено в тези турбулентни времена, смятат организаторите на инициативата – д-р Павлина Върбанова, която е създателка на „Как се пише“, и Доротея Николова, учителка по български език и литература и журналистка. Те допълват, че и в геополитически план и у нас хората са силно разединени и търсенето на път едни към други става от първостепенна важност за запазването на възможността да живеем в общност. 
„Вече трета година сме в политическа криза  и нестабилността ни се отразява все по-силно. Трябва да потърсим допирните си точки, а не да настояваме на разделителните си линии“, казват още те. По думите им е важно и новите поколения да се включат в този диалог и да поемат своята отговорност за изборите, които правим като общество.
Кампанията „Думи на годината с „Как се пише“ отново включва анализ на медийното съдържание на български език. Ще бъде представена класация на най-употребяваните знакови думи в средствата за масова информация, както и рейтинг на личностите според споменаванията им в медиите.
/ ГН
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title До края на 2027 г. образователната среда в Пловдив и областта ще бъде обновена изцяло, каза министърът на образованието проф. Галин Цоков;;;undefined: 
До края на 2027 г. образователната среда в Пловдив и областта ще бъде обновена изцяло. Това каза служебният министър на образованието проф. Галин Цоков, който присъства на откриването на обновената сграда на Основно училище „Екзарх Антим I“. Той припомни, че от лятото на 2023 година в България започна проектът за модернизиране на образователната среда по Националния план за възстановяване и устойчивост (НПВУ), който обхваща 128 образователни институции в цялата страна. За тях са отделени около 248 млн. лева. Виждаме резултата в това училище, където ремонтът надхвърля пет млн. лева, допълни министърът. 
По НПВУ в Пловдив се ремонтират пет училища. Училището на бъдещето е не само модерна образователна среда, не само нови класни стаи, а преди всичко е свързано с учителите и учениците в него, каза проф. Цоков. По думите му в Пловдив предстоят строителства на нови училищни сгради, основни ремонти и пристроявания, както и изграждане на нови детски ясли и градини. 
Община Пловдив ще финансира проектиране и обновяване на дворното пространство на училището, каза кметът Костадин Димитров. 
Ремонтът в ОУ „Екзарх Антим I“ е на стойност 5 млн. лева и включва подмяна на покривната конструкция, смяна на дограмата, подмяна на подовата настилка, нови ВиК, елекрическа и отоплителна инсталации, нова вентилационна система, саниране на сградата, обновяване на столовата. Сградата е построена през 1929 г. , а в нея се помещават 22 паралелки със средно по 24 деца в клас. Училището е обособено за хора в неравностойно положение чрез достъпен вход, пристрояване за външен асансьор, тактилни плочи и специализиран санитарен възел. Отделно бе изграден физкултурен салон, който училището никога не е имало. Строежът му е финансиран по програмата на Министерството на образованието и науката за ремонт, пристрояване и обновяване на образователни сгради и от Министерството на младежта и спорта. В училището вече има изградени два STEM кабинета. 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title НСИ отчита увеличение на дела на възобновяемата енергия в брутното крайно потребление на енергия в България през 2023 г. на годишна база;;;undefined: 
През 2023 година спрямо предходната 2022 година се наблюдава увеличение на дела на възобновяемата енергия в брутното крайно потребление на енергия в страната - с 3,51 процентни пункта, при което достига до 22,55 на сто, съобщи Националният статистически институт (НСИ) на интернет страницата си.
При секторните дялове на възобновяемата енергия също се наблюдава увеличение спрямо 2022 г., като то е най-голямо при електрическата енергия, произведена от възобновяеми източници - с 9,35 процентни пункта, до 29,43 на сто, следван от възобновяемата енергия за отопление и охлаждане - с 3,23 процентни пункта, достигайки дял от 34,88 на сто.
Най-малко увеличение отбелязва възобновяемата енергия в потреблението на горива от транспорта - с 0,43 процентни пункта, до 8,09 на сто.
/ВЙ/

Title Индексите на европейските борси поеха предимно нагоре в ранната търговия;;;1215614/8b34a767e97444d492b456e7c2885d0e--0--07a9f9e97ee64eed95e979adc9cc0db8.jpg?l=1000: 
Водещите индекси на европейските фондови пазари се движат възходящо в днешната търговия благодарение на поскъпването на книжата на технологичните компании и банките. Инвеститорите очакват публикуването по-късно през седмицата на нови данни за инфлацията в Европа и работните места в САЩ, предаде Ройтерс.
Във Франкфурт DAX се покачи с 42,05 пункта или 0,22 на сто до 19 949,52 пункта към 11:00 часа българско време.
Парижкият CAC 40 наддаде с 24,02 пункта или 0,34 пункта до 7307,29 пункта.
Лондонският FTSE 100 обаче отчете спад с 16,92 пункта или 0,2 на сто до 8207,27 пункта.
Общоевропейският Stoxx 600 е нагоре с 0,13 на сто до 508,86 пункта. Акциите на технологичните компании водят печалбите, като поскъпнаха средно с над 2 на сто, докато книжата на банките прибавиха 0,6 на сто.
/СЛС/

Title Въпреки студеното време традиционният богоявленски ритуал събра десетки гости край Старата река в Казанлък;;;10497053/IMG_9552.JPG?l=1000: 
Въпреки студеното време традиционният богоявленски ритуал събра десетки казанлъчани край Старата река. Тази година във водите на реката за спасяване на богоявленския кръст влязоха 33-ма мъже, повечето от които спазват традицията за поредна година. 
Най-бърз от всички беше 17-годишният Владимир Иванов, който е ученик в Националното училище по пластични изкуства и дизайн „Акад. Дечко Узунов“ и участва в ритуала за втори път. Той пожела на всички здраве и всичко най-добро през новата година. 
След спасяването на кръста всички участници и гости се хванаха на богоявленско хоро.
Църковният празник в Казанлък днес започна с Утринно богослужение във всички православни храмове, а Света Божествена литургия беше отслужена в храм „Свети Пророк Илия“. Оттам започна литийното шествие, предвождано от отец Николай и отец Иван, което продължи до моста на Старата река до парк „Тюлбе“. 
/ХТ/

Title Холивудски звезди демонстрираха тоалети на наградите "Златен глобус";;;10496596/ee19f46c3a324480847e7751c23d4c66--0--08d94790abc04d7cbc5d9193fad273be.jpg?l=1000: 
Холивудските звезди се стекоха в хотел "Бевърли Хилтън" в най-бляскавия си вид за церемонията на наградите "Златен глобус", съобщиха Ройтерс и Асошиейтед прес.
Известните с елегантността си Ариана Гранде, Анджелина Джоли, Никол Кидман, Ейдриън Броуди преминаха по червения килим на първата голяма наградна церемония за годината. 
Звездата на "Злосторница" Ариана Гранде пристигна в жълта дълга рокля на "Живанши", с обшито с мъниста боди. Тя каза, че така напомня за жълтия павиран път, който води към Оз в мюзикъла. Огърлицата й беше "Сваровски".
Ейдриън Броуди от "Бруталистът" носеше голяма брошка на смокинга си. Колежката му Фелисити Джоунс беше в блестяща рокля без ръкави.
Тази година имаше много блясък върху тоалетите - завръщане към класическата елегантност на червения килим. Много звезди предпочетоха и дългите ръкавици.
Майки Мадисън, изгряващата звезда от "Анора", беше сред най-очакваните на червения килим. Този сезон тя направи голямо впечатление и в света на модата. Мадисън носеше блестяща златиста права дълга рокля с голи рамене от "Ботега Венета" в класически стил. 
Кейт Бланшет изглеждаше като оживяла статуя в блестяща златиста рокля с драпирана горна част от "Луи Вюитон" -  каквато носеше и на кинофестивала в Кан. Роклята, дело на Никола Гескиер, беше освежена с бродерия със златисти камъчета. Докато Бланшет беше заложила на злато, звездата от филма Babygirl Никол Кидман блестеше в сребро в дръзка рокля "Баленсиага" с оголено рамо и гръб. 
Актрисата Али Уонг се открояваше на червения килим в червена рокля с каскада от тюл. Грандиозният тоалет на "Баленсиага" беше допълнен със сатенен колан - панделка и бляскави черни оперни ръкавици от спандекс, почти до рамото.
Зоуи Кравиц заложи на традицията с черна кадифена рокля на "Сен Лоран" с дълбоко деколте и пастелнорозова копринена панделка около талията. 
Тимъти Шаламе беше по-традиционен от предишните си изяви на червения килим - в елегантен черен костюм на "Том Форд", със светла риза и син шал. Нямаше шапка като във визията, вдъхновена от Боб Дилън, на нюйоркската премиера на филма "Напълно непозната".
Айо Едебири често е светъл лъч на червения килим. Този път тя се беше насочила в необичайна посока - мъжкото облекло, като наподоби тоалета на Джулия Робъртс от церемонията през 1990 г. със сив костюм на дизайнера Джонатан Андерсън от марката "Льове". Едебири беше с блестящо колие от златни листа, наподобяващо дълга вратовръзка. Кейт Уинслет също беше в костюм с панталон.
Синтия Ериво отново беше елегантна в черна проблястваща рокля на "Луи Вюитон" .
Дългите оперни ръкавици наистина са актуални тази година. С такива беше и актрисата Кери Уошингтън, която носеше неоноворозова рокля от копринена тафта с шлейф, също от "Баленсиага". 
Анджелина Джоли определено беше част от бляскавия контингент на вечерта, облечена в рокля на "Александър Маккуин" в преливащи металически цветове и мотиви, наподобяващи клонки. Дългата бяла рокля на дъщеря й Захара  беше с подобен десен. 
/ТС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Георги Татаров бе най-добър при победата на Гротацолина над Падуа в италианската волейболна Суперлига;;;10497085/ALE_2818.jpg?l=1000: 
Българският национал Георги Татаров направи отличен мач за Гротацолина, който победи Падуа с 3:1 (19:25, 25:20, 25:21, 25:22) в мач от четвъртия кръг на втория полусезон на италианската Суперлига.
Татаров бе най-резултатен за тима си с 19 точки - 17 от атака (55% успеваемост), една блокада и един ас. Татаров имаше и 50% при посрещането. Българинът бе и най-резултатен в мача, като зад него остана съотборника му Дани Демяненко, който завърши с 16 точки. Гротацолина се измъкна от дъното на класирането, като вече е на 10-о място с 15 точки, като изпревари Таранто и Монца.
Тимът на Чивитанова, за който не играе Александър Николов, се наложи над водения от Радостин Стойчев Верона с 3:0 (27:25, 25:19, 25:14). Чивитанова излезе на четвърта позиция в подреждането с 30 точки от 14 мача, докато отборът от Верона е едно място по-надолу в класирането.  
 
/ХБ/

Title Почти 500 нелегални мигранти са пристигнали в Гърция от началото на годината;;;9219743/6ff3ee071f6442439ccebdf0f1a9c6f6--0--f72271c1c8f2465b9c5700272aa075b0.jpg?l=1000: 
Общо 446 нелегални мигранти са пристигнали по море в Гърция от началото на годината, показат официални данни, публикувани днес и цитирани от ДПА.
От мигрантите 315 са били установени в шест лодки южно от остров Крит. Според бреговата охрана те са тръгнали от Либия.
Други 131 души, сред които и деца, са преминали от турските брегове към гръцките острови Сими, Хиос и Фармакониси в югоизточната част на Егейско море. Засега няма информация за страните им на произход.
Броят на нелегалните мигранти, които преминават към Гърция по море, се увеличи значително през 2024 г. По предварителни данни на Върховния комисариат на ООН за бежанците почти 54 хиляди мигранти са пристигнали в Гърция на борда на малки лодки.
Повечето от тях са планирали да продължат пътя си към Германия, каза гръцкият министър на миграцията и убежището Никос Панайотопулос.
/СГ/

Title ФНА: ОАЕ помилваха 220 филипинци;;;10496934/UAE+pardons+220+Filipinos.png?l=1000: 
Общо 220 филипинци, задържани в Обединените арабски емирства (ОАЕ), бяха помилвани по повод 53-тия национален празник на държавата, съобщи Филипинската новинарска агенция (ФНА).
Ръководството на ОАЕ ежегодно помилва затворници около своя национален празник, който се отбелязва на 2 декември. Помилването на филипинците, което беше обявено на 26 декември, беше дадено с оглед на добрите отношения между двете страни.
"Това е пряк резултат от срещата миналия ноември между филипинския президент Фердинанд Маркос-младши и президента на ОАЕ Мохамед бин Зайед Ал Нахаян", се казва в изявление на филипинското външно министерство.
Министерството на външните работи и филипинското посолство в Абу Даби в момента обработват документите и административните изисквания за незабавното връщане на помилваните филипински граждани в страната.
Помилваните са били задържани в ОАЕ за различни престъпления. Миналия юни общо 143 филипинци, задържани в ОАЕ, също бяха помилвани по случай Курбан байрам.
(Тази информация се разпространява по споразумение между БТА и ФНА)
/АГ/

Title Два кръста бяха спасявани на Богоявление в Кърджали – от възрастни и от деца;;;10497018/20250106_093845.jpg?l=1000: 
За поредна година в Кърджали богоявленски ритуал по хвърляне и спасяване на кръста бе извършен и за деца. Това се случи в манастира „Св. Йоан Предтеча“, където свещенодействието и за големите във водите на река Арда, и в басейн с топла вода в светата обитеб, извърши Пловдивският митрополит Николай.
Общо 34 мъже и младежи скочиха в ледените води на реката и 30 деца в басейна. Първи до Светия кръст достигнаха 35-годишният Величко Карабоюков и 12-годишният ученик от СУ „Отец Паисий“ Виктор Авренлиев.
Величко хваща кръста за осми непореден път. 
„Пожелавам за всички мир, единство, да не се делим, ако искаме да вървим напред. А за себе си и близките си пожелавам здраве и благоденствие“, каза Величко Карабоюков. По думите му кръстът е победа над злото. 
Виктор Авренлиев сподели на свой ред, че е много щастлив, че е хванал кръста. Той скача за трети път, но за първи успява да го хване. Определи усещането като хубаво и си пожела за него, близките му и за всички хора – здраве.
/ТС/

Title Велик богоявленски водосвет бе отслужен в Българската православна църква „Свети Георги Победоносец“ в Орландо, САЩ;;;10497008/472254654_910611534607341_5958170741223407590_n.jpg?l=1000: 
Велик богоявленски водосвет бе отслужен в Българската православна църква „Свети Георги Победоносец“ в Орландо, САЩ. Това съобщават от храма в своята страница във Фейсбук.
„След Светата литургия отслужихме Великия богоявленски водосвет, с което отбелязваме всяка година кръщението на нашия Господ в река Йордан от св. Йоан Кръстител. Нашите деца от неделното ни училище всяка година с нетърпение очакват този празник, за да участват в последованието на спасяване на кръста. Тази година Светия кръст бе изваден от Кaлина Филева от 3. клас. Всички деца получиха кръстче от о. Атанас“, посочват от църквата.
От храма добавят, че който иска да освети дома или офиса си с новата богоявленска вода, следва да се свърже с църквата.
Българската православна църква „Свети Георги Победоносец“ в Орландо е основана на 22 октомври 2009 г. и се намира на адрес 1185 Bunnell Rd, Altamonte Springs, FL 32714. Църковната община е част от Българска източноправославна епархия в САЩ, Канада и Австралия на Българската православна църква.
„Благодарение на усилията и финансовата подкрепа на нашите енориаши от Централна Флорида и други страни имотът на църковната общност беше закупен на 1 август 2014 г. Църковното настоятелство редовно прави открити заседания, на които всеки е добре дошъл. На 16 октомври 2016 г. с благословията на митрополит Йосиф преп. о. Атанас Мегеров беше назначен като енорийски свещеник от тогавашния викарий Негово Преосвещенство епископ Даниил (сега Български патриарх Даниил). Оттогава се осъществяват редовни седмични неделни служби“, посочват на своя сайт от православния храм.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Карагър: „Надявам се, че никой в Мадрид не е видял мача на Трент срещу Юнайтед“;;;10493203/64e35b19d4ae4805aa1392282e473001--0--460101a5f6b745bf87d5fa6f5b6ce205.jpg?l=1000: 
Бившият защитник на Ливърпул Джейми Карагър се пошегува с играча на тима Трент Александър-Арнолд след мача от 20-ия кръг на Висшата лига срещу Манчестър Юнайтед (2:2).
„Погледите на мнозина бяха насочени към Трент в светлината на преговорите с Реал Мадрид. Но на негово място бих се надявал, че никой в Мадрид не е видял този мач.
Не бих казал, че той има какво да доказва. Но феновете на Ливърпул определено бяха разочаровани миналата седмица заради историята с Реал Мадрид, която излезе, докато състава на Слот се бори за шампионската титла. Мисля, че той ще бъде решен да покаже на феновете, че е 100-процента мотивиран като играч на Ливърпул“, цитира Карагър вестник Liverpool Echo.
Реал Мадрид обмисля да подпише с Александър-Арнолд тази зима, въпреки че договорът му с английския клуб изтича следващото лято.
26-годишният защитник е юноша на Ливърпул и играе за мъжкия отбор от 2016 година насам. През настоящия сезон той е изиграл 24 мача за клуба във всички състезания, вкарал е гол и е направил 5 асистенции. Порталът Transfermarkt оценява стойността на играча на 75 милиона евро.
/БД/

Title Мащабна операция срещу наркотрфика в 77 окръга на Турция;;;792400/c812d67508794292ae733916b323dfea-c812d67508794292ae733916b323dfea-a5f66f71f93b419dbe133d472d84cddc-96450.jpg?l=1000: 
Турските власти са конфискували 839 кг наркотици и 1 168 042 броя наркотични таблетки в операции под кодовото название „Наркокапан-5“ в редица окръзи на страната. Това съобщи турският  министър на вътрешните работи Али Йерликая в социалните мрежи, цитиран от турската национална радиотелевизионна корпорация ТРТХабер.
Операциите са били проведени в продължение на две седмици  в 77 от общо 81 окръга на страната, сред които Анкара, Истанбул, Измир, Газиантеп, Кония и Адана.
Задържани били 1713 души по подозрения за търговия с наркотици.
Операциите са били осъществени координирано с републиканската прокуратура и регионалните Дирекции за борба срещу наркотрафика и организираната престъпност към Генералната дирекция по сигурността.
/ПК/

Title "Фолксваген" и "Спън" ще си сътрудничат в изграждането на супербързи зарядни станции в Китай;;;378143/bc19118986ae45b3beedcabd863387ef-bc19118986ae45b3beedcabd863387ef-395bbd0a17c94043aea4aa1765a68120-713b0.jpg?l=1000: 
Германският автомобилен концерн "Фолксваген" (Volkswagen) и китайският производител на електрически превозни средства "Спън" (Xpeng) ще си сътрудничат в изграждането на супербърза мрежа за зареждане в Китай, обявиха днес двете компании, предаде от ДПА.
"Фолксваген" и "Спън" подписаха меморандум за разбирателство за съвместно изграждане на една от най-големите мрежи за супербързо зареждане в страната.
Стратегическото сътрудничество ще направи възможно изграждането на повече от 20 000 станции за зареждане, обхващащи 420 града, достъпни за клиенти както на китайския производител, така и на германския концерн в Китай.
Партньорството също така проучва възможността за съвместно маркирани супер бързи зарядни станции в бъдеще, насочени към ускоряване на разширяването на мрежата за зареждане и подобряване на оперативната ефективност, допълва ДПА.
/СЛС/

Title Американският режисьор Джеф Бейна, който беше открит мъртъв в дома си, се е самоубил;;;10489355/5363347bebda4551b3931728c278f7fb--1--785d97de39994c22a00559a9928dc192.jpg?l=1000: 
Американският режисьор Джеф Бейна (47 г.), който беше открит мъртъв в дома си в Лос Анджелис в петък, 3 януари, се е самоубил, предадоха Асошиейтед прес и Ройтерс, като цитираха Службата за съдебна медицина на окръг Лос Анджелис.
Причината, довела до смъртта на твореца, е "обесване", съобщи Ройтерс, като се позова на доклад на съдебен лекар.
Той се изявяваше в независимото кино и беше съпруг на актрисата Обри Плаза (40 г.) от сериала "Паркове и отдих".
Джеф Бейна е съсценарист на филма на Дейвид Ръсел от 2004 г. "Обичам зелените площи". Той е сценарист и режисьор на пет филма, предимно черни комедии. Обри Плаза участва в режисьорския му дебют - зомби комедията "Живот след Бет" от 2014 г., а също в  "Малките часове" и Spin Me Round.
/ХТ/

Title Малик Монк и Домантас Сабонис блестяха при победата на Сакраменто над Голдън Стейт в НБА;;;10495915/74351cf657e744cc92bafc68f511caa5--0--fa8afa55177d4ca4a27cd146e1759b83.jpg?l=1000: 
Шай Гилджъс-Алекзандър вкара 33 точки, за да поведе Оклахома Сити при домакинския успех над Бостън със 105:92. Това бе 15-а поредна победа на Оклахома. Арон Уигинс се завърна след контузия и отбеляза 15 точки, след като влезе от пейката. Тъндър си осигуриха успеха, като реазилираха цели 65 точки в първата половина на мача, а ограничиха действащия шампион Бостън до 27. Джейсън Тейтъм записа 26 точки и 10 борби за Селтикс, Джейлън Браун добави 21.
Джейлън Грийн вкара най-много в мача - 33, а Амен Томнсън направи дабъл-дабъл при завръщането си след наказание за успеха на Хюстън над Лос Анджелис Лейкърс със 119:115. Томпсън завърши с 23 точки и рекордните в кариерата си 16 борби. Дейвис се отчете с 30 точки, 13 борби и 5 асистенции за Лейкълс, а ЛеБрон Джеймс записа в актива си 21 точки, 13 борби и 9 асистенции.
Дариус Гарланд отбеляза 25 точки, а Джарет Алън направи дабъл-дабъл за десетата поредна победа на Кливланд над Шарлът със 115:105, който има вече 31 успеха през редовния сезон. Алън завърши с 19 точки (9 от 10 при стрелбата) и 11 борби за победителите, като Донован Мичел добави 19, а Еван Мобли 17 точки за "Кавалерите". ЛаМело Бол и Брендън Милър се завърнаха в игра за Шарлът, като завършиха с по 24 точки.
Си Джей МакКолъм бе водещ реализатор за Ню Орлиънс с 25 точки при победата над Вашингтон със 110:98. Трей Мърфи III добави 22 точки за "Пеликаните", а Дежоунт Мъри завърши с 14 точки, 12 асистенции и 10 борби. Кайл Кузма поведе Вашингтон с 28 точки, следван от Александър Сар, който се отчете с 18 и 11 борби.
Брайс Сенсабо вкара 27 точки от пейката, а Юта спечели втора поредна победа, налагайки се над Орландо със 105:92. Колин Секстън добави 20 точки за Юта, който спечели деветия си мач за сезона. Джет Хауърд се открои за Орландо с рекордните за кариерата си 21 точки от пейката, а Уендъл Картър Джуниър добави 15.
Малик Монк и Домантас Сабонис завършиха с дабъл-дабъл за убедителната победа на Сакраменто над Голдън Стейт със 129:99 в Сан Франциско. Монк вкара 26 точки и направи 12 асистенции, а Сабонис помогна с 22 точки и 13 борби за "Кралете", които водеха още на почивката със 75:51. Стеф Къри завърши с 26 точки и седем борби за ГОлдън Стейт, който приключи серията си от две поредни победи. 
  
/ХБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Десетки българи почетоха Йордановден на кея в Санта Моника, Лос Анджелис;;;10496994/472748956_1262167155425384_735890799734463504_n.jpg?l=1000: 
Отец Марко отслужи Велик водосвет и спасяване на Кръста Господен на кея в Санта Моника, щата Калифорния, окръг Лос Анджелис, САЩ. Това съобщи във Фейсбук страницата си Генералното консулство на България в Лос Анджелис.
Десетки българи почетоха празника Йордановден там, а Кръстът беше спасен от Тео Михалев на 14 г., който е възпитаник на Българско училище „Св. св. Кирил и Методий“ в Лос Анджелис.
Генералният консул Бойко Христов приветства отец Марко, който възстанови богослуженията в Българската източноправославна църква „Св. Георги“ (Bulgarian Eastern Orthodox Church - St. George).
„Най-накрая, след около година и половина, период, в който липсваше свещеник, по наша (на настоятелството) покана и с благословението на Негово Високопреосвещенство митрополит г-н Йосиф, при нас прие да дойде напълно доброволно свещеник Марко, който дълги години обгрижва различни църковни общини извън България“, съобщиха по-рано от църковното настоятелство.
„Същият ще отслужи рождествените служби както се полагат, новогодишния молебен, както и последващите служби в срок от 3 месеца, като след този срок, ако поискаме, може да остане за постоянно“, отбелязват от храма.

/ИКВ/

Title Фондовата борса в Токио стартира със спад първата за година сесия след ръст на Уолстрийт в петък;;;10495648/ea104a23cf3b46abad63945b422b8ec6--0--2a3996cf337c4bbb964357feee7d018d.jpg?l=1000: 
Индексите на фондовата борса в Токио се понижиха в първата за годината търговска сесия, след като инвеститорите реализираха печалби от повишилия се рекордно индекс Никкей в края на миналата година, предава Киодо. Несигурността около политиките на спечелилия президентските избори в САЩ Доналд Тръмп също оказва влияние на инвеститорите, допълва осведомителната агенция.
Водещият Никкей 225 се понижи с 587,49 пункта или 1,47 процента спрямо нивото му от понеделник миналата седмица до 39 307,05 пункта.
По-широкият индекс Топикс отчете спад с 28,54 пункта или 1,02 на сто до 2756,38 пункта.
По време на търговията доларът достигна 157,69-74 йени в сравнение с 157,24-34 йени в Ню Йорк в 5 в петък.
Еврото се котира при 1,0314-0318 долара и 162,64-76 йени срещу 1,0304-0314 долара и 162,15-25 йени в Ню Йорк.
Индексите на Уолстрийт в петък се повишиха заради възобновен оптимизъм аз това, че Управлението за федерален резерв на САЩ ще продължи с политиката си за намаляване на лихвите, както и заради очаквания за облекчаване на редица регулаторни режими за бизнеса след встъпването в длъжност на Доналд Тръмп.
Промишленият Дау Джоунс се повиши с 339,86 пункта или 0,80 на сто до 42 732,13 пункта, предаде Ройтерс.
По-широкообхватният Стандард енд Пуърс 500 спечели 73,92 пункта или 1,26 на сто, до 5 942,47 пункта.
Технологичният Насдак спечели 340,88 пункта или 1,77 на сто до 19 621,68 пункта.
/СЛС/

Title Желая на всички благодатта на вярата, надеждата и любовта, пожела на Богоявление в Кърджали Пловдивският митрополит Николай;;;undefined: 
Желая на всички благодатта на вярата, надеждата и любовта. Това пожела от манастир „Св. Йоан Предтеча“ в Кърджали Пловдивският митрополит Николай на днешния празник Богоявление. 
За поредна година той пристигна в родопския град за празничната света литургия и за да освети бойните знамена на военно формирование при Съвместното командване на специалните операции в Пловдив, ръководени от бригаден генерал Божидар Бойков.
Митрополит Николай пожела също „Бог да даде здраве, изцерение от болести и душевно спасение на всички, а на христолюбивото ни воинство и на скъпото ни отечество – мир и благоденствие. Честито Богоявление“.
В проповедта си сред миряните митрополитът подчерта присъствието на различните институции на церемонията. 
„В благодатта на великия празник Богоявление се събрахме представители на почти всички институции в нашата държава. Представители на духовната власт, на воинската власт, на държавната власт,  на общинската власт. Това е свидетелство за единство, а това единство е послание към божия народ за сила, на която той може да се опре, защото ние знаем думите на Господ Иисус Христос: Там, където в мое име са събрани двама или трима, там съм и аз посред тях“, каза още митрополитът. 
Той хвърли и два богоявленски кръста – за големите във водите на река Арда и за децата на Кърджали – в специално изграден басейн. 
А сред присъстващите, освен стотиците миряни, бяха кметът Ерол Мюмюн,  народният представител Цвета Караянчева,  областният управител на Кърджали Никола Чанев и цялото общинско ръководство, свещеници.
/ХТ/

Title „Желанието да се смеем никога няма да изчезне“, заявява „Шарли Eбдо“ в специален брой десет години след атентата;;;1034618/0edab03ec3d44148999ffed762dee2ed--0--f5c6884dc9504818929df759ae0895b5.jpg?l=1000: 
„Желанието да се смеем никога няма да изчезне“, казва Рис, редактор на „Шарли Ебдо“, в специалния брой, който ще бъде публикуван утре, десет години след джихадисткото нападение, при което в Париж загинаха 12 души, включително осем членове на редакцията, предаде Франс прес.
В този специален брой, с който АФП успя да се запознае днес, сатиричният вестник твърди, че е „неразрушим“, като на заглавието на първа страница е изобразен читател, седнал върху автомат, който с удоволствие чете този „исторически“ 32-страничен брой на „Шарли Ебдо“, включващ и четири страници с карикатури на Бога, изпратени от карикатуристи от цял свят.
„Сатирата има една добродетел, която ни помогна да преминем през тези трагични години: оптимизмът. Ако искаш да се смееш, то е, защото искаш да живееш. Смехът, иронията и карикатурата са израз на оптимизъм. Без значение какво се случва, драматично или щастливо, желанието да се смеем никога няма да изчезне“, подчертава Рис в редакционната си статия, в която обръща поглед към последните 10 години, които според него са били белязани от „влошаване на геополитическата ситуация“.
„Днес ценностите на „Шарли Ебдо“ като хумор, сатира, свобода на изразяване, екология, секуларизъм и феминизъм никога не са били поставяни толкова силно под въпрос. Може би защото самата демокрация е застрашена от обновените мракобесни сили“, обяснява той.
На 7 януари 2015 г. 12 души, включително осем членове на редакцията, губят живота си при нападението срещу парижките офиси на седмичника, извършено от братята Куаши, френски граждани от алжирски произход, които са се заклели във вярност на Ал Каида. Сред загиналите са карикатуристът Шарб и две от легендите на френската карикатура - Кабу и Волински, посочва АФП.
/ЛМ/

Title Информационен бюлетин за възникналите произшествия на територията на ОДМВР – Благоевград;;;876411/%D0%9E%D0%94%D0%9C%D0%92%D0%A0+%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B42.jpg?l=1000: 
1.     След незабавно проведени издирвателни мероприятия, от полицейски служители на РУ-Сандански са задържани непълнолетен младеж и 83-годишен мъж и двамата от с. Микрево, общ. Струмяни, които в обедните часове на 03.01.2025 г. са влезли в жилище в с. Горна Крушица, общ. Струмяни и употребявайки физическа сила са отнели от 66-годишния обитател на дома сумата от около 35 лева. Мъжът е пострадал с травма на главата и счупени ребра. Извършителите на деянието са задържани със заповед за задържане до 24 часа. За случая е уведомена компетентната прокуратура и е образувано досъдебно производство.
2.     Със заповед за задържане до 24 часа е задържан 25-годишен мъж от гр. Пирдоп. Около 08:10 часа на 05.01.2025 г. в жилище в с. Баня, общ. Разлог, същият е нанесъл побой над 18-годишен младеж от гр. Банско и 23-годишна жена от гр. Разлог. По случая е образувано досъдебно производство. Работата продължава.
3.     Полицейски служители на 02 РУ-Благоевград работят по получен сигнал за това, че между 18:00 часа и 21:25 часа на 03.01.2025 г., чрез увреждане на преден страничен прозорец е извършена кражба на сумата от около 40 лева от лек автомобил „Опел“, паркиран в гр. Благоевград. По случая е образувано досъдебно производство за извършено престъпление по чл.195, ал.1, т.3 от НК.
4.     Около 21:30 часа на 04.01.2025 г. в РУ-Разлог е получено съобщение от ФСМП-Разлог, че са констатирали смъртта на 6-годишно момче от гр. Разлог, което е доведено в спешния център от негов родственик. При извършения първоначален оглед не са констатирани данни за физическо насилие. Назначена е аутопсия за установяване на точната причина  за смъртта на детето. По случая е образувано досъдебно производство.
5.     От полицейски служители на 02 РУ-Благоевград, около 15:40 часа на 05.01.2025 г. на ул. “Предел” в гр. Симитли е спрян лек автомобил “БМВ”, управляван от неправоспособен 42-годишен водач от гр. София. При извършената проверка е установено, че мъжът не притежава свидетелство за управление на МПС. Той е задържан със заповед за задържане до 24 часа. Образувано е досъдебно производство.
6.     На 03.01.2025 г. около 21:30 часа е станало ПТП, при което лек автомобил „Хонда“ с 25-годишна водачка от гр. София, движейки се с несъобразена с пътните условия скорост от с. Рибник към АМ „Струма“, на десен завой е навлязъл в насрещната лента за движение и се е ударил в лек автомобил „Опел Зафира“, управляван от 27-годишен мъж от гр. Петрич. В резултат на инцидента, водачът на лекия автомобил „Опел“ е пострадал с контузия на гърдите и бедрото, а 41-годишен пътник в лекия автомобил „Хонда“ - с контузия на гърдите. На водачите са направени проби с технически средства за употреба на алкохол, които са отрицателни.
7.     В хода на извършена, около 22:55 часа на 04.01.2025 г. в с. Логодаж, проверка на лек автомобил „Ауди“, от полицейски служители на 01 РУ-Благоевград, с техническо средство е установено, че 34-годишният водач на автомобила от същото село шофира с наличие на 1,40 промила алкохол в издишания от него въздух. Той е задържан със заповед за задържане до 24 часа. Образувано е досъдебно производство. 
Оперативна обстановка в района на действие на РДПБЗН-Благоевград
За периода от 08:00 часа на 03.01.2025 г. до 08:00 часа на 06.01.2025 г. в звената  за ПБЗН при РДПБЗН - Благоевград са  регистрирани  17 сигнала за произшествия.
Ликвидирани са 12 пожара.
С преки материални щети 2 пожара. 
Без нанесени материални щети са възникнали 10 пожара. 
Извършени са 4 спасителни дейности.  
Лъжливи повиквания 1.
При пожарите са починали/пострадали 0  граждани.
На 04.01.2025 г. около 02:32 часа е получен сигнал за пожар в лек автомобил “Ауди” в района на ул. “Даме Груев” в гр. Благоевград. Погасен от екип на РСПБЗН-Благоевград. Засегнати са и два съседни автомобила. Причините за пожара и стойността на нанесените щети са в процес на установяване.
На 04.01.2025 г. около 13:48 часа е получен сигнал за пожар в навес в гр. Добринище, общ. Банско. Погасен от екип на РСПБЗН-Банско. Щети покривна конструкция. Вероятна причина некачествен ремонт.
 
/СТГ/

Title Двадесетгодишен загина при катастрофа между сливенските села Желю войвода и Калояново;;;228676/20220420_105854.jpg?l=1000: 
Двадесетгодишен загина при катастрофа между сливенските села Желю войвода и Калояново, съобщиха от пресцентъра на областната полиция в Сливен.
Инцидентът е станал на 4 януари около 20:40 часа на път ІІІ-5305. Лек автомобил „Фолксваген Голф“, управляван от водач на 18 г. от град Сливен, след като е изгубил управление, е катастрофирал извън пътното платно. При произшествието на място е загинал 20-годишен мъж от село Желю войвода, който пътувал в автомобила. Водачът е с леки наранявания. Взета му е проба за алкохол, която е отрицателна.
От полицията съобщават за още едно пътно произшествие в областта, станало на 5 януари. То се е случило преди 9:00 часа на път ІІ-48. Лек автомобил „Шевролет“ с румънска регистрация, движещ се в посока град Котел и управляван от мъж на 50 години, е загубил управление и е катастрофирал извън пътното платно. При произшествието е пострадала жена на 38 г., пътник в автомобила. Двамата са румънски граждани, откарани са за преглед в болнично заведение в град Сливен, без опасност за живота.
По двата случая са образувани досъдебни производства.
Както БТА съобщи, по време на коледно-новогодишните празници в областта нямаше тежки катастрофи.
/ТНП/

Title Община Шумен: Предстоящ брифинг;;;5675059/Shumen.jpg?l=1000: 
Утре, 7 януари, от 10:00 часа в зала 203 на Общината ще се проведе брифинг.
Темите са:
·         Представяне на резултатите от пробите на водата от минералния извор в село Мараш.
·         Информация относно ремонта на трите улици в Шумен и кв. „Дивдядово“ (ул. „Владайско въстание“, уличната отсечка, намираща се между ул. „Генерал Радецки“ и „Генерал Драгомиров“, ул. „Велико Железов“).
/СТГ/

Title Луис Енрике за победата за Суперкупата на Франция: „Подобен старт на годината дава на ПСЖ сила и увереност“;;;10492948/bf5a53f1703a49268195dd9f4bfe69b2--0--16b598f447ab40988c632210d8d29bd1.jpg?l=1000: 
Старши треньорът на Пари Сен Жермен Луис Енрике коментира победата в мача за Суперкупата на Франция срещу Монако (1:0).
„Това е много положително усещане. Спечелването на трофей винаги е източник на радост. Да започнем 2025 година по този начин, на почти пълен стадион, с много хора, които викат за ПСЖ, и с фенове на парижани на стадиона - подобно начало на годината ни дава сила и увереност, така че трябва да се възползваме от него и да мислим за бъдещето.
Имахме няколко много добри шанса в мача, голът накрая отдаде заслуженото на един отбор, който никога не спира да се бори, който никога не спира да атакува и никога не спира да се защитава. Мисля, че това е много положителен момент и трябва да продължим да надграждаме“, заяви Енрике, цитиран от официалния сайт на клуба.
Мачът се игра в Доха, Катар, на стадион „Арена 974“. Единственият гол вкара Усман Дембеле в добавеното време на срещата. За парижкия клуб този трофей стана 14-и в историята, което е национален рекорд.
/БД/

Title Поздрав за новата година отправиха от Българската православна църква „Свети Георги Победоносец“ в Орландо, САЩ;;;10427094/466450092_872854545049707_4273310880128322904_n.jpg?l=1000: 
Поздрав за новата година отправиха в своята страница във Фейсбук от Българската православна църква „Свети Георги Победоносец“ в Орландо, САЩ.
„Честита 2025 година от Рождеството на нашия Господ и Бог, и Спасител Иисус Христос! Молим се на Господа да благослови всички Вас – всички семейства и приятели от нашата енория, всички доброволци, дарители, благодетели, децата и семействата на неделното училище, всички вярващи и всички хора на тази прекрасна планета Земя – с вяра, надежда и любов. Гарантираме Ви, че ако прегърнете тези три добродетели, всички Ваши новогодишни резолюции ще се изпълнят. Нека Бог Ви дари с много благословени години, изпълнени с добро здраве и споделено щастие“, посочват от храма.
Българската православна църква „Свети Георги Победоносец“ в Орландо е основана на 22 октомври 2009 г. и се намира на адрес 1185 Bunnell Rd, Altamonte Springs, FL 32714. Църковната община е част от Българска източноправославна епархия в САЩ, Канада и Австралия на Българската православна църква.
„Благодарение на усилията и финансовата подкрепа на нашите енориаши от Централна Флорида и други страни имотът на църковната общност беше закупен на 1 август 2014 г. Църковното настоятелство редовно прави открити заседания, на които всеки е добре дошъл. На 16 октомври 2016 г. с благословията на митрополит Йосиф преп. о. Атанас Мегеров беше назначен като енорийски свещеник от тогавашния викарий Негово Преосвещенство епископ Даниил (сега Български патриарх Даниил). Оттогава се осъществяват редовни седмични неделни служби“, посочват на своя сайт от православния храм.
/ЙК/

Title Олимпийска вицешампионка по спортна гимнастика прекрати кариерата си;;;124939/BBF_9090+copy.jpg?l=1000: 
Носителката на сребърен медал от Олимпиадата в Токио 2020 на смесена успоредка Анастасия Илянкова реши да прекрати кариерата си, съобщава ТАСС.
"Реших да прекратя спортната си кариера. За съжаление, поради определени здравословни проблеми не мога да тренирам пълноценно, тежък удар беше и смъртта на баща ми във войната", каза Илянкова. 
Бащата на Анастасия, Андрей Николаевич Илянков, загина във военните действия в началото на декември 2023 година.
23-годишната Илянкова има също злато от Европейското първенство по спортна гимнастика през 2019 година на смесена успоредка. 
/ИК/

Title Русия заяви, че е превзела Курахове в Източна Украйна;;;10048171/967971a19cb24d79a22b66d43b85cae9--1--60d596453a1d49d48ab321ce7866cbe1.jpg?l=1000: 
Руските сили са поели контрола над Курахове - град в украинската Донецка област, съобщи днес руското Министерство на отбраната, цитирано от Ройтерс.
Превземането на Курахове „значително затруднява логистичната и техническа подкрепа“ за украинските сили, добавиха от министерството.
Курахове се намира на 32 км южно от Покровск - важен логистичен център, към който руските сили напредват от месеци.
Украинските военновъздушни сили съобщиха днес, че са свалили две крилати ракети Х-59, изстреляни от Русия тази нощ.
От общо 128 дрона, пуснати от Русия, 79 са били свалени, а 49 „дрона имитатори“ не са достигнали целите си, съобщи същият източник.
При атаката са нанесени щети на търговски обекти и жилищни сгради в пет украински области, но няма данни за жертви и ранени, посочиха украинските военновъздушни сили.


/ЛМ/

Title Драматичен театър “Никола Вапцаров” с празничен подарък за зрителите си;;;10496967/Black+White+And+Yellow+Corporate+Admissions+%26+Marketing+Manager+Facebook+Ad+%281%29.png?l=1000: 
По случай настъпването на новата година, Драматичен театър “Никола Вапцаров” – Благоевград радва своята публика със специална празнична промоция! До 10 януари всички любители на театралното изкуство могат да се възползват от *50% намаление на билетите* за спектаклите от репертоара на театъра. 
Промоцията важи както на касата на театъра, така и при онлайн покупка на билети през официалния сайт на театъра – http://dtblagoevgrad.com . За да активирате намалението при онлайн резервация, въведете специалния код *“Нова година”* в съответното поле. 
Тази инициатива е жест на благодарност към зрителите за тяхната подкрепа и обич към изкуството през изминалата година. Театърът ви кани да започнете 2025 година с вдъхновение, емоция и магията на сцената. 
Не пропускайте възможността да станете част от театралните изживявания на Драматичен театър “Никола Вапцаров”! 
За повече информация и работното време на касата посетете *dtblagoevgrad.com* или следете страниците на театъра в социалните мрежи.
/СТГ/

Title Над 1100 са имениците на Йордановден в община Търговище;;;10411879/20241215_092920.jpg?l=1000: 
Над 1100 са имениците на Богоявление в община Търговище. Най-много сред тях се казват Йордан – 373, сочи справката на отдел ГРАО в местната администрация. 
Божидар се казват 93 от мъжете в общината. Името Данчо носят 23 души, Богомил – 22, Богдан – 16. Жените Йордана или Йорданка са 261. По 19 дами носят имената Божидара и Данка. Шест са наречени Божана, а името Богдана носят пет дами. Сред имениците в общината днес са и Божан, Божил, Божана, Божена, Бончо, Теодоси, Данко, Диньо и други, допълват от общинската управа. 
По данни на Националния статистически институт през 2024 г. у нас носещите името Йордан са 41 492, а Йорданка – 31 594. 
На всички именици и на всички съграждани кметът Дарин Димитров пожелава здрава, мирна и успешна година.
БТА припомня, че в 11:30 часа, край градския шадраван на площад „Свобода“ в Търговище" започва традиционният ритуал за спасяването на богоявленския кръст. Както вече информира БТА, богоявски ритуали ще има и в други общини на областта. За първа година след близо 50-годишно прекъсване ще бъде възстановен богоявленският празник и в Омуртагско. Ритуалът ще се проведе на моста в село Камбурово, където богоявленският кръст ще бъде хвърлен в реката.
/ХТ/

Title Корпоративните фалити в Германия достигат нива, сравними с финансовата криза през 2009 г., сочи проучване;;;2211625/f830ef6065fb4947bbe00f64a7c99e5d--0--acec6dfb2cc642beb88a457cb15f1e32.jpg?l=1000: 
Броят на компаниите в Германия, изпаднали в несъстоятелност през миналата година, са се покачили до нива, сравними с финансовата криза през 2009 г., заяви днес Щефен Мюлер, ръководител на изследванията на несъстоятелността в Института за икономически изследвания в Хале (IWH), цитиран от ДПА.
"Намираме се в диапазона, в който отделните месеци лесно могат да достигнат 20-годишни върхове. По време на финансовата криза през 2009 г. имахме около 1400 случаи на компании, изпаднали в несъстоятелност на месец. Сега отново достигнахме това ниво", добави Мюлер.
Тогава обаче това ниво обхващаше приблизително същият брой неплатежоспособни микропредприятия. В момента около 500 фирми, тези с до 10 служители, са изправени пред несъстоятелност.
Неплатежоспособността сред германските компании през миналата година е достигнала най-високото си ниво от 2015 г., потвърждава тази тенденция проучване от декември месец на кредитната агенция "Кредитреформ" (Creditreform).
През 2024 г. общо са регистрирани около 121 300 производства по несъстоятелност, което представлява ръст от 10,6 на сто на годишна база спрямо 2023 г..
"Кризите от последните години сега засягат компаниите с известно забавяне във времето под формата на неплатежоспособност", заяви Патрик-Лудвиг Хантч, ръководител на икономическите изследвания в "Кредитреформ".
"Това означава, че данните за неплатежоспособността скоро може да се изравнят с рекордните нива от 2009 и 2010 г., когато над 32 000 компании фалираха", допълни той.
Някои от тези фалити се дължат на догонващи ефекти от времето на КОВИД-19 и години на много ниски лихвени проценти, определени от Европейската централна банка, заяви от своя страна Щефан Мюлер.
/СЛС/

Title ОБНОВЕНА Най-добрата българска тенисистка Виктория Томова загуби първия си мач за 2025 от белгийска квалификантка в Хобарт, отпадна и на двойки;;;undefined: 
Виктория Томова, която е най-добрата българска тенисистка в момента, загуби от белгийската квалификантка Греет Минен с 5:7, 3:6 в първия кръг на тенис турнира в австралийския Хобарт на твърди кортове с награден фонд от 275 хиляди долара. Това бе първи мач за софиянката за 2025.
Томова започна отлично срещата с пробив на сервиса на Минен, който след това затвърди на своето подаване за 2:0. Българката проби и в петия гейм, а след това поведе с 5:1. При този резултат Томова изпусна три сетбола и Минен взе сервиса си. Последва пробив за белгийката. Българката отново имаше три сетбола, които пропусна при 5:3. Последваха два пробива за Минен и победа в първата част със 7:5.
Томова започна с пробив и ново 2:0 и втората част. Последваха пет поредни гейма за Минен, която поведе с 5:2. Най-добрата родна състезателка спечели едно свое подаване, но загуби следващия гейм, с което и целия мач - 3:6, който продължи малко повече от час и половина.
Томова бе много припряна и направи 6 двойни грешки в мача. Тя бе по-неубедителна при ретурите, което направи разликата в мача. Така във втория кръг в Хобарт Греет Минен ще играе срещу арменката Елина Аванесян.
По-късно през деня Виктория Томова и партньорката и на двойки - Тара Муур от Великобритания, загубиха мача си на старта от Анджелика Моратели от Италия и полякинята Катаржина Питер с 5:7, 3:6. 
Томова ще играе в започващото в неделя Открито първенство на Австралия, където тя миналата година преодоля първия кръг и отпадна след това от украинката Елина Свитолина. 
/ХБ/

Title В Слънчев бряг е задържан шофьор с 3,57 промила алкохол в кръвта;;;2394833/20230915110459_IMG_6125-01.jpeg?l=1000: 
Със значително количество алкохол в кръвта е задържан шофьор на 35 г. При полицейската проверка дрегерът е отчел 3,57 промила, съобщиха от Областната дирекция на МВР-Бургас.
Автомобилът "Мерцедес Спринтер", с бургаска регистрация, е спрян за проверка в събота около 17:20 ч. срещу комплекс "Рио Гранде" в курорта Слънчев бряг. Автомобилът е бил управляван от беларуски гражданин, живеещ в Несебър.
Водачът е задържан за срок до 24 часа, а автомобилът е иззет. По случая е образувано бързо производство.
От полицията в Бургас съобщиха, че за изминалите три денонощия на територията на областта са иззети още няколко автомобила на шофьори, употребили алкохол и наркотични вещества. Случаите са в Карнобат, Сунгурларе, Бургас.
В Карнобат е задържано 18-годишна жена, управлявала лек автомобил след употреба на канабис. Заедно с нея е задържан и спътникът й - 18-годишен младеж, в когото са открити вейп-цигара с два пълнителя с течност от конопено растение.
В Айтос за 24 часа е задържано 17-годишно момиче, пътник в лек автомобил "Фолксваген голф". При проверка в колата са открити 11 грама марихуана, за които момичето признало, че са нейни. 
/ТНП/

Title Карина Константинова отбеляза 15 точки за победа на Келтерн в баскетболното първенство на Германия;;;740953/Karin.jpg?l=1000: 
Карина Константинова и отборът Келтерн продължават със силното си представяне в германския елит. Тимът записа десета поредна победа в шампионата, след като надви у дома Гьотинген с 88:56.
Българката бе сред водещите реализатори за отбора си в срещата, завършвайки с 15 точки за 28 минути на паркета, като освен това се отчете с 1 борба и 6 асистенции.
Победа в този кръг записа и тимът на Преслава Колева - Марбург, който спечели на свой терен срещу Мителдойчер БК с 66:60. Центърът беше в игра близо 10 минути, като овладя 2 борби и направи 2 асистенции.
Келтерн остава лидер в класирането с баланс 13-1, като му предстои домакинство на Монпелие в "Еврокъп". Успехът бе четвърти за Марбург в германския шампионат, като тимът има и 10 загуби, а в следващия кръг гостува на втория Алба Берлин.
/ИК/

Title Възрастна жена от Алфатар стана жертва на телефонна измама;;;182725/POLICE_1.jpg?l=1000: 
Възрастна жена от силистренския град Алфатар е станала жертва на телефонна измама, съобщиха от Областната дирекция на МВР. 
Тя получила вчера телефонно обаждане от мъж, представящ се за лекар. Обяснено ѝ било, че сестра ѝ е пострадала и се нуждае от спешна операция, за която е необходимо да се заплати. Жената приготвила 5000 евро и 1950 лв., поставила ги в найлонов плик и ги предала на непознат пред дома си. По-късно позвънила на сестра си и разбрала, че е измамена. По случая в полицейското управление в Силистра е образувано досъдебно производство.
В края на миналата година от Областната дирекция  на МВР предупредиха със съобщение до медиите, че се активизират опитите за телефонни измами в района. От полицията предупредиха гражданите да не се доверяват на непознати, които им искат пари, независимо как се представят, и при подобни ситуации да се свързват с близките си или да потърсят съдействие на тел. 112.
/ТНП/

Title Новата сграда на детска градина „Червената шапчица“ в Търговище посрещна своите възпитаници;;;10496894/11..jpg?l=1000: 
Отвори врати новата сграда на Детска градина „Червената шапчица“ в Търговище. В утрото на 6 януари стоте възпитаници на образователната институция прекрачиха прага на новата си градина. Тя е построена на мястото на старата над 50-годишна сграда, чиято конструкция бе компрометирана, информират от общинския пресцентър. 
Новата градина е изградена по Програмата за изграждане, пристрояване, надстрояване и реконструкция на детски ясли, детски градини и училища на Министерството на образованието и науката. Базата разполага с четири занимални, като всяка от тях има отделен кът за хранене, санитарно помещение и спалня. Изграден е и физкултурен салон, с какъвто старата градина, построена през 1965 г., не разполагаше. 
За всяка от групите е обособена самостоятелна площадка за игра в двора. Осигурена е достъпна среда за хора с увреждания. На покрива на сградата са монтирани соларни панели, които ще осигуряват част от необходимата електроенергия.
Общата стойност на проекта за строителство е над 4 млн. лв. От тях 3 млн. лв. са осигурени от държавния, а над 1 млн. лв. – от общинския бюджет. 
През ноември управлението на новата сграда на детската градина бе прехвърлено на ръководството на детското заведение. 
Колективът на учебното заведение и децата подготвят и тържество по случай откриването. То ще се състои по-късно през януари, като датата ще бъде обявена допълнително.
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Йордан Минчев и Спиру Шарлероа отпаднаха от турнира за Купата на Белгия по баскетбол за мъже;;;10278652/1000010900.jpg?l=1000: 
Българският национал Йордан Минчев и отборът на Спиру Шарлероа отпаднаха от турнира за Купата на Белгия по баскетбол за мъже. Тимът беше елиминиран на четвъртфиналите от Остенде след победа и загуба в мачовете.
В първия двубой Спиру Шарлероа отстъпи с 68:89 на свой терен, въпреки поредното силно представяне на българина, който завърши с 20 точки, 8 борби и 1 асистенция за 27 минути.
Отборът на Минчев спечели реванша с 83:80, но разликата не бе достатъчна, за да продължи напред. Националът бе близо до "дабъл-дабъл" в срещата - 8 точки, 10 борби, 1 асистенция и 2 отнети топки за 24 минути.
За Спиру Шарлероа предстои мач у дома срещу Лудвигсбург (Германия) от втория етап във ФИБА Къп на 9 януари.
/ИК/

Title Бен Годфри премина в Ипсуич под наем от Аталанта;;;10327042/f0353d60180a43969aa73499230c9e64--0--17d1d177d7884f259d750574b490d6a0.jpg?l=1000: 
Английският защитник Бен Годфри от Аталанта бе даден под наем на Ипсуич, съобщиха от състава от Бергамо.
Договорът за наем с 26-годишния англичанин е до края на сезон 2024/25.
Годфри премина в Аталанта от Евертън срещу 12 милиона евро през лятото на 2024 година.
През настоящия сезон на сметката на защитника са 5 мача, но треньорът Гасперини му даде възможност за изява от общо 22 минути.
/БД/

Title Най-новите световни постижения в диагностиката и лечението на рака на гърдата ще бъдат във фокуса на научен форум;;;10496912/6.01.+-+banner2.jpg?l=1000: 
Първото лицензирано представяне на най-актуалните изследвания от международния научен форум San Antonio Breast Cancer Symposium® 2024 ще се състои на 14 и 15 февруари в София. Събитието е част от Глобалната програма на ENCORE Medical Education и ще се проведе в хибриден формат, в рамките на който ще бъдат обсъдени после дните постижения в диагностиката и лечението на рака на гърдата в световен мащаб и ще бъде изготвено експертно становище за тяхното практическо приложение в България, съобщиха от организационния комитет на Съвместната онкологична национална мрежа (СОНМ).
Инициативата ENCORE Medical Education включва 22 държави и създава глобална научна среда за независимо медицинско обучение по целия свят. През декември 2024 г. форумът SABCS® проведе своето 47-о издание в Сан Антонио, Тексас, и в него взеха участие 8000 експерти от повече от 90 страни.
Националният симпозиум "Най-доброто от SABCS®" е първият официално лицензиран формат в България. Амбицията на форума е да помогне за усъвършенстване на клиничната практика в областта на онкологията.  /ПВ/
/ХТ/

Title Община Сливен: Йордановден е;;;606526/Sliven.jpg?l=1000: 
Православната църква празнува Богоявление – Йордановден, който е един от най-големите християнски празници. Това е денят, в който Йоан Кръстител кръщава в река Йордан Исус Христос. На този ден имениците са хиляди. В община Сливен те са 4707.
Имен ден празнуват мъжете с името Йордан, които са 1530. Жените, които носят името Йорданка са 866. 162 са мъжете, които са кръстени Данчо. Данка се казват 103 дами. 5 са жените с името Дана. Динко се казват 296 души. Божидар също празнува. В общината мъжете с това име са 1002. 175 са дамите с име Божидара. 45 господа са кръстени Богдан., Богдана – 17 дами. Имен ден празнуват и мъжете с име Богомил – 136. 76 са жените Богомила. 4 души са кръстени Божан. Дамите с името Божана са 144. Боян се казват 146 мъже. Дамите с името Бояна са 60.
Община Сливен честити празника на всички именици и пожелава здраве и късмет!
/СТГ/

Title Жена води разговори с невидими събеседници в „Биологичен отпадък“;;;10496902/%D0%9F%D1%8A%D1%80%D0%B2%D0%BE%D0%BB%D0%B5%D1%82%D0%BA%D0%B0-6.JPG?l=1000: 
„Биологичен отпадък“ е първата за тази година премиера в „Сфумато“, съобщават от театралната работилница. Първото представление на моноспектакъла на Кети Райкова е на 11 януари.
В контейнер за боклук, на границата между комичното и трагичното, една жена води разговори с невидими събеседници, телефонни гласове, себе си. Първолетка, по прякор Гламавата, е клошарка, но същевременно интелектуалка, поетеса, философ, а може и да танцува. Парадоксална, като героиня от филм на Фелини.
„Биологичен отпадък“ е разказ за онези, които не забелязваме. За хората, които наричаме невидими. За човека, който отказва да бъде изтрит. За света, в който хората се сортират – не по стойност, а по необходимост. Свят, който изхвърля тези, които не може да употреби. За контейнера като утроба и гроб“, казва режисьорът Бюрхан Керим.
По думите му гротеската на Петър Маринков оголва болезнената истина за маргинализацията и обезличаването на човека в съвременното общество: „Превръща сцената в арена за сблъсък между социалната периферия и вътрешния свят, в който въображението е единствената защита срещу разрухата. Колко струва човешкият живот, когато вече няма кой да го види? В своето самоиронично говорене Гламавата разкрива не само себе си, но и нас – обществото, което съди, изхвърля и се отвръща“. 
„Когато биологичният отпадък се изправи и поиска отговори... Възможно ли е да излезеш от контейнера, или той е просто друга сцена“, казва още Бюрхан Керим.
Сценографията и костюмите са на Ивайло Николов, а музиката – на Христо Намлиев. Следващите дати са на 4 и 21 февруари.
/ДД
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Община Стара Загора: Нарушени правила в паркирането установиха проверяващите екипи в първите дни на 2025 г.;;;10496929/%D0%9E%D0%B1%D1%89%D0%B8%D0%BD%D0%B0+%D0%A1%D1%82%D0%B0%D1%80%D0%B0+%D0%97%D0%B0%D0%B3%D0%BE%D1%80%D0%B0+-+2.jpg?l=1000: 
Наложените санкции глоба с фиш на стойност 20 лв. са 242 броя
Нередности, свързани единствено с паркирането, са вписани в седмичната справка за констатирани нарушения по наредби на Община Стара Загора за последните два дни на декември 2024 г. и първите пет дни на януари 2025 г. Постоянните проверки се извършват съвместно от Звено „Инспекторат“ и група „Общинска полиция“.
Една санкция е наложена по чл. 57, ал. 1, т. 4 на Наредбата за обществения ред при използване на превозни средства и общи площи на територията на общината. В текста се забранява паркирането на места като вход/изход на гараж, паркинг, училища, театри и др., където е възможно да влизат или излизат превозни средства.
Наложените санкции глоба с фиш на стойност 20 лв. са 242 броя. Принудително преместените от специалния автомобил (репатратор) МПС са 22 броя, а таксуваните на място - 24. Със скоба са принудително задържани 45 превозни средства.
 
/СТГ/

Title Няколко американски щата обявиха извънредно положение заради зимната буря, която връхлетя централната част на страната;;;10493759/c814809f5959442a88cd8adfc4cc724c--0--1a3a7931942d4059b6925b9acde3ca34.jpg?l=1000: 
Зимна буря донесе сняг, поледици и ниски температури в големи части от Съединените щати. Властите издадоха предупреждения за опасно време, засягащи около 60 милиона души, както и препоръки за справяне със зимните условия, в десетки щати - от Канзас до Ню Джърси, предаде Ройтерс.
Губернаторите на няколко щата, сред които Канзас, Кентъки, Арканзас, Западна Вирджиния и Вирджиния, обявиха извънредно положение.  
Бурята се придвижваше от региона на Средния Запад към Средния Атлантик, където Вашингтон, окръг Колумбия, се подготвя за днешния обилен снеговалеж и лют студ.
В щата Канзас и в северозападната част на щата Мисури са изправени пред снежна буря, съобщи Националната метеорологична служба. Пътищата са покрити със сняг и лед, а властите призовават жителите да избягват пътуванията. Голяма част от главната пътна мрежа в Канзас - междущатската магистрала 70 - бе затворена през целия изминал ден заради обилен снеговалеж и лед.
От южната част на щата Охайо до Вашингтон се очаква натрупването на между 15 - 30 см снежна покривка. Стотици училища в района обявиха предварително, че няма да отворят в първи ден от седмицата заради бурята, включително държавните училища в Индианаполис, щата Индиана, Синсинати (Охайо), Вашингтон и Филаделфия, щата Пенсилвания.
В северната част на щата Кентъки и южната част на щата Западна Вирджиния леденият дъжд и снежната покривка ще доведат до "опасни натрупвания на лед", съобщи Националната метеорологична служба. В същото време в щатите Арканзас, Луизиана, Мисисипи и Алабама има предупреждения за силни гръмотевични бури, които могат да предизвикат торнадо.
Лошото време е наложило отмяната на стотици полети, включително над 275 в град Канзас и Сейнт Луис (Мисури).
Бурята ще се отдалечи тази вечер от бреговете на САЩ, но зад след ще нахлуе смразяващ арктически въздух, като според метеорологичната служба това ще доведе до дневни температури, които ще бъдат с няколко градуса по-ниски от средните в районите от централните части до Източното крайбрежие.
 
 
 
 
 
 
 
 
 
 
 
 
/ЛМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Виктория Томова отстъпи с три места в световната тенис ранглиста за жени;;;9152609/e7799ddae0014790aa857dc8dcfcfa4e--0--788dcc0078054c58b5230da37f5d810c.jpg?l=1000: 
Най-добрата българска тенисистка Виктория Томова отстъпи с три позиции в световната ранглиста за жени и вече е на 56-а позиция.
Томова, която стартира новия сезон със загуба в първия кръг на основната схема на турнира в Бризбейн, както и със загуба на старта в Хобарт, остава с актив от 1047 точки.
Останалите състезателки от България запазиха местата си в ранглистата.
Номер 1 света продължава да бъде Арина Сабаленка (Беларус), която спечели турнира в Бризбейн и вече има актив от 9656. Тя има повече от 1500 точки преднина пред полякинята Ига Швьонтек, а трета отново е Коко Гоф от САЩ с 6888 точки. 
Челните десетки на световните ранглисти на УТА и българките в тях:
сингъл:
/ХБ/

Title "Бруталистът" и "Емилия Перес" - два дръзки филма, доминираха на церемонията за наградите "Златен глобус";;;10501648/%D0%93%D0%BB%D0%BE%D0%B1%D1%83%D1%81.png?l=1000: 
Два изключително дръзки филма - 215-минутният следвоенен епос на Брейди Корбет "Бруталистът" и испаноезичният, сменящ жанровете трансмюзикъл на Жак Одиар "Емилия Перес", спечелиха основните призове на 82-рите награди "Златен глобус", предаде Асошиейтед прес.
Отличия бяха раздадени на доста продукции. Но групата, определяща победителите, даде най-голяма подкрепа за две продукции, които се опитват да се противопоставят на лесната категоризация. 
"Бруталистът" беше обявен за най-добър филм - драма, с което една от най-амбициозните продукции на 2024 г. се превърна в основен претендент за наградите "Оскар", отбелязва Асошиейтед прес. Филмът спечели и награди за най-добър режисьор за Корбет и най-добър актьор за Ейдриън Броуди. В речта си при приемането на наградата Корбет говори за това, че режисьорите се нуждаят от одобрение на финалния вариант.
"Казаха ми, че този филм не може да се разпространява", каза той. "Никой не искаше три и половина часа филм... Но той работи".
"Емилия Перес" спечели наградата за най-добър филм-комедия или мюзикъл, което увеличи шансовете за "Оскар" на главния претендент на платформата Нетфликс. Филмът спечели и награди за най-добра поддържаща женска роля за Зоуи Салдана, най-добра песен (El Mal) и най-добър чуждоезичен филм. 
Френският режисьор Жак Одиар даде думата на Карла София Гаскон, трансджендър звездата на филма, която играе мексикански наркобарон, подложил се на операция за смяна на пола, да говори от името на екипа. 
"Светлината винаги побеждава тъмнината", каза Гаскон, показвайки яркооранжевата си рокля. "Може би ще ни вкарате в затвора. Можете да ни пребиете. Но никога не можете да ни отнемете душата, съществуването или идентичността". "Аз съм това, което съм. Не това, което искате", добави Гаскон. 
Въпреки че публиката на церемонията за наградите "Златен глобус" беше основно от звезди, включително номинираните Зендая, Тимъти Шаламе, Анджелина Джоли и Даниъл Крейг, повечето от победителите бяха от по-малки филми, отбелязва Асошиейтед прес. 
Имаше и изненади. Една от тях беше победата на Деми Мур за най-добра актриса във филм-комедия или мюзикъл. Завръщането й във "Веществото", разказващ за холивудска звезда, която прибягва до експеримент, за да възвърне младостта си, донесе на 62-годишната Мур първия й "Златен глобус" - победа над силно фаворизираната Майки Мадисън от "Анора", отбелязва Асошиейтед прес. 
"В момента просто съм в шок. Занимавам се с това от много време, като че ли от над 45 години, и за първи път печеля като актриса", каза Мур, която за последен път е номинирана от "Златен глобус" за филмова роля през 1991 г. за "Призрак".
Наградата за най-добра актриса в драматичен филм беше още по-голяма изненада. Бразилската актриса Фернанда Торес спечели за изпълнението си във "Все още съм тук" - драма, базирана на истинска история за семейство, което преживява изчезването на политическия дисидент Рубенс Пайва през 70-те години на миналия век в Рио де Жанейро. Торес посвети наградата на майка си - голямата актриса Фернанда Монтенегро, която също участва във "Все още съм тук".
"Тя беше тук преди 25 години", каза Торес. "И това е като доказателство, че изкуството може да продължи през живота, дори в трудни моменти".
Най-добър актьор в мюзикъл или комедия стана Себастиан Стан за "Различен човек", в който той играе мъж с деформирано лице, който се е излекувал. Стан, който беше номиниран и за ролята на младия Доналд Тръмп в "Стажантът", отбеляза, че и двата филма са били трудни за заснемане. 
"Това са сложни теми, но тези филми са истински и необходими", каза актьорът. "Не можем да се страхуваме и да извръщаме поглед".
Комедийната актриса Ники Глейзър, която беше водеща на церемонията, даде старт на наградите с обещанието: "Не съм тук, за да ви подигравам".
 
Но Глейзър, чийто пробив бе в изпепеляващо изказване по отношение на спортиста Том Брейди, обиколи балната зала, избирайки много мишени в откриващия си монолог, предварително отработен в комедийни клубове. 
Макар че тя не можа да достигне нивото на смях, предизвикано от Тина Фей и Ейми Полър, монологът й беше печеливш и представляваше драматично подобрение в сравнение с миналогодишния водещ Джо Кой, отбелязва Асошиейтед прес.
За разлика от миналогодишната надпревара, когато "Опенхаймер" беше фаворит, сегашният награден сезон е по-неясен, с доста претенденти. Повечето от филмите, за които се смята, че имат шансове - "Конклав", "Емилия Перес", "Бруталистът", "Злосторница" и "Анора" - си тръгнаха с поне един приз. Изключение направи спечелилият "Златна палма" на кинофестивала в Кан "Анора" режисьора Шон Бейкър, който си тръгна с празни ръце въпреки петте номинации. 
Наградата "Златен глобус" за кино и боксофис постижения отиде при "Злосторница" на режисьора Джон Чу. Филмът реализира почти 700 милиона щатски долара приходи. Приемайки наградата, той се обяви за "радикален акт на оптимизъм" в изкуството.
Въпреки че този сезон малко награди са предсказуеми, Кийран Кълкин се очерта като ясен фаворит за най-добър актьор в поддържаща роля. Той спечели статуетка за изпълнението си във филма "Истинска болка", като това е вторият му "Златен глобус" след победата на сериала на HBO "Наследници" миналата година. 
Папският трилър "Конклав" донесе наградата за най-добър сценарий на Питър Строган. "Флоу" (Flow), латвийската анимационна притча без думи за котка, взе наградата за най-добър анимационен филм, побеждавайки студийни блокбастъри като "Отвътре навън 2" и "Дивият робот". 
Повечето победители в телевизионните категории бяха често награждавани сериали, включително шампионът на церемонията за отличията "Еми"- "Шогун". Той спечели четири статуетки "Златен глобус", включително за най-добър драматичен сериал и актьорски призове за Хироюки Санада, Анна Савай и Таданобу Асано. Други многократни победители бяха "Хитринки" (най-добър комедиен сериал, най-добра актриса за Джийн Смарт), "Мечката" (Джеръми Алън Уайт за най-добър актьор) и Baby Reindeer (най-добър лимитиран сериал). 
Али Уонг спечели за най-добро стендъп изпълнение, Джоди Фостър - за най-добра актриса в лимитиран сериал ("Истински детектив"), а Колин Фарел - за най-добър актьор в лимитиран сериал за физическата си трансформация в "Пингвинът". 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Турция разследва кмет, отнел лицензите за търговска дейност на сирийски бежанци;;;1398906/b5a759bd98694e108ccc20dda9fcd79c--0--84ff3caa015d4ab2ab866bbdffe4e676.jpg?l=1000: 
Турските власти започнаха разследване срещу кмет от опозицията, след като той направи коментари по адрес на бежанците от Сирия, включително и че е отнел лицензите им за търговска дейност в северозападния турски град Болу, съобщи Ройтерс.
Кметът на града Танджу Йозджан, представител на опозиционната Народнорепубликанска партия, заяви в предаване в събота, че е разпоредил да бъдат отстранени информационни надписи на арабски език, както и да бъдат отнети търговските лицензи на жители със сирийски произход. Той призна, че те „биха могли да спечелят“, ако подадат жалба срещу действията му в административния съд.
От своя страна министърът на правосъдието на Турция Йълмаз Тунч каза вчера, че главната прокуратура на Болу е започнала разследване на изявленията на кмета, без да уточни кои точно от тях са обект на проверката.
Йозджан обаче написа същия ден в Екс: „Направих, каквото направих, по отношение на бежанците, като взех предвид последствията. Готов съм да платя цената за това“.
Над 3 милиона сирийци избягаха в Турция след началото на гражданската война в Сирия преди 13 години. В Турция обаче те често са изправени в последните години пред антиимигрантски настроения и дори насилие.
/СГ/

Title Новак Джокович все още помни инцидента в Мелбърн от 2022, но не таи лоши чувства към австралийците;;;10484800/3c33b0a757894659994abf2d711da83d--1--252ab3b7ec844fc6af16eb4113391716.jpg?l=1000: 
Сръбският тенисист Новак Джокович все още се чувства стресиран от проблемите в Мелбърн преди три години, когато визата му бе отнета заради липсата на сертификат за ваксинация срещу Ковид-19, призна самият той преди началото на откритото първенство на Австралия. 
"Няма какво да ви лъжа. При последните ми две посещения в Австралия се чувствах некомфортно, когато минавах през граничния контрол. Причина за това е травмата от преди три години. Притеснявах се да не ме задържат отново. Признавам си, че мисля за това", заяви той в интервю за вестник Herald Sun.
Джокович се завърна в Мелбърн Парк през 2023, когато ограниченията от Ковид-19 пандемията вече бяха паднали. Тогава той спечели за десети път в кариерата си титлата от откритото първенство на Австралия. 
"Не тая лоши чувства към никого, честно казано. Не съдя никого за това. Дойдох още през следващата година… и спечелих. Тук бяха родителите ми и целият ми отбор, така че това бе една от най-емоционалните ми победи, особено на фона на случката от предишната година", каза още Джокович. 
/ХБ/

Title Норвежкият премиер изрази притеснение от намесата на Мъск в политиката извън САЩ;;;49173/65ce6a2648544dfd8d36d88846a30565-65ce6a2648544dfd8d36d88846a30565-bcf160b4d4de4caeba44091d2532bf36-0289c.jpg?l=1000: 
Норвежкият премиер Юнас Гар Стьоре определи като обезпокоителен фактът, че Илон Мъск се намесва пряко във вътрешнополитически въпроси в страни извън САЩ, предаде Ройтерс.
"Смятам за обезпокоително, че човек с огромен достъп до социалните медии и огромни икономически ресурси се намесва толкова пряко във вътрешните работи на други държави", заяви Стьоре пред норвежката обществена телевизия.
"Това не е начинът, по който трябва да се случват нещата между демокрации и съюзници", подчерта той. 
Ако Мъск се намеси в норвежката политика, политиците в страната трябва колективно да се дистанцират от подобни усилия, призова Стьоре.  
/ЛМ/

Title Първото бебе в Габрово за 2025 година е момиче, родено в ранните часове на Богоявление;;;1034588/bebeABC.jpg?l=1000: 
Първото бебе в Габрово за 2025-а година е момиче. То е родено на 6 януари в 1:54 ч. с тегло 2,5 килограма при дежурен екип на д-р Илиан Митев, д-р Албена Паньова и акушерката Дешка Василева. Това съобщиха от пресцентъра на Многопрофилна болница за активно лечение „Д-р Тота Венкова“ Габрово. 
Последното бебе, родено за 2024 година е било момиче на име Рая, родено на 30 декември в 4:15 ч. при дежурния екип на д-р Иделина Христова и акушерката Валя Василева. 
От областната болница в Габрово допълниха, че през 2024 година са родени 248 бебета, което е с 13 повече от предходната година. 13 са и двойките близнаци, родени през миналите 12 месеца.
/МК/

Title КЗК образува открито производство срещу Община Котел заради решение за доставка на хранителни продукти за детските градини;;;undefined: 
Комисията за защита на конкуренцията (КЗК) образува открито производство срещу Община Котел по жалба на "Братя Великови" ООД. Решението на КЗК е публикувано на интернет страницата на Комисията. 
Жалбата е подадена по реда на Закона за обществените поръчки (ЗОП). Тя е срещу решението на Общината за периодични доставки на хранителни продукти за нуждите на детските градини, Центъра за работа с деца на улицата, Дирекция "Социално подпомагане" и Центъра за настаняване от семеен тип за деца и младежи с увреждания в Котел за срок от три години.
КЗК образува открито производство срещу ВиК Плевен по жалба на "Континвест" ООД срещу решението за доставка на натриев хипохлорит. Жалбата е внесена по реда на ЗОП. 
/ВЙ/

Title Фестивал отбелязва китайската лунна Нова година;;;10496863/1.jpg?l=1000: 
„Празничното шествие” е наречена програмата, която ще се състои на 12 януари в Китайския културен център (ККЦ), в София. Поканени са всички приятели на Китай и любители на китайската традиционна култура, които ще могат да се насладят на разнообразни и цветни многобройни събития, посочват организаторите.
Припомнят, че на 29  януари настъпва китайската лунна Нова година, известна още като Пролетния празник – най-чаканият и най-обичан от  всички китайци по света.
По повод настъпването на Годината на дървената змия, на всички етажи и зали в сградата на ККЦ ще има събития. „Всички желаещи – малки и големи, приятели на Китай и желаещите да  почувстват магията и да се потопят в традициите на Лунната нова година, ще имат възможност да се включат лично в различни традиционни обичаи чрез приготвяне и пиене на чай, дегустация на  вкусни храни, изготвяне на  символични фигури,  прилагане на калиграфски умения, новогодишни сувенири, песни и танци“, разказват организаторите. 
По думите им всички посетители ще се докоснат по интерактивен начин до дълбокото културно значение на този празник – време, когато семейството се събира в топлина и хармония, когато се сбогува със старото и посреща новото, и когато отправяме нашите молитви за щастие, благополучие и късмет през новата година.
Сред акцентите в програмата са варене на чай над огън (приготвяне и дегустация на различни видове чай), организиране на семейна вечеря, писане на пожелания за късмет (писане и изрязване на различни  и характерни пожелания чрез използване на йероглифи), „Стената на желанията“ – избрани на случаен принцип участници в играта ще получат традиционни новогодишни сувенири.
Ще има и няколко културни спектакъла от китайски и български артисти и хореографи, които ще покажат как китайският народ посреща Пролетния празник, изпълнени с радост и надежда.
/ДД
/ХТ/

Title Правителството на Франция се надява бюджетът на страната да бъде изготвен през февруари, заяви Амели дьо Моншален;;;10484234/4bc00891fcd4439b9985661be3d433fb--0--1be89fed8b2f4585a8d4529312718434.jpg?l=1000: 
Правителството на Франция се надява да постигне споразумение за бюджета следващия месец, заяви днес Амели дьо Моншален, делегиран министър за бюджета и публичните финанси, като допълни, че кабинетът може да намери мнозинство в Националното събрание (долната камара на парламента - бел. ред.) за подкрепата му, предаде Ройтерс, цитирайки нейно интервю пред френската медия "Франс 2".
Противопоставянето от страна както на крайнодесни, така и на крайнолеви партии срещу предишния бюджет доведе до оставката на бившия премиер Мишел Барние, след което Франсоа Байру беше назначен за нов френски премиер, припомня Ройтерс.
"Ние се стремим да имаме бюджет през февруари, така че най-късно до края на следващия месец французите да могат да излязат от тази несигурност и задънена улица", обяви Моншален пред медията. 
Бюджетният дефицит на Франция за тази година "няма да бъде много над 5 на сто", потвърди Амели дьо Моншален в интервю, публикувано вчера, за вестник "Паризиен".
През декември Ерик Ломбар, министър на икономиката, финансите и промишлеността обяви че отложеният законопроект за бюджета на Франция за 2025 г. ще има за цел дефицит от "малко над 5 на сто".
Намаляването на дефицита на Франция е определено като приоритет за премиера Франсоа Байру.
Байру, подобно на своя предшественик Мишел Барние, е изправен пред предизвикателства при намирането на начини за съкращаване на публичните разходи на фона на съпротивата както от крайнодесни, така и от крайнолеви политически партии.
Дефицитът на Франция през 2024 г. се очаква да бъде над 6 на сто от брутния вътрешен продукт (БВП), допълва Ройтерс.
/СЛС/

Title "Аз трябва да поема ролята на върховен главнокомандващ", заяви венецуелският опозиционен лидер Гонсалес Урутия, обръщайки се към армията;;;undefined: 
Лидерът на венецуелската опозиция Едмундо Гонсалес Урутия, който претендира за победа на президентските избори, увери въоръжените сили на страната, че той трябва да "поеме ролята на главнокомандващ" на 10 януари - датата на планираното встъпване в длъжност на Николас Мадуро, който беше обявен за победител, предаде Франс прес.
"Според конституцията аз трябва да поема ролята на главнокомандващ" на армията на 10 януари, заяви 75-годишният бивш посланик, който представляваше опозицията на президентските избори на 28 юли.
Въоръжените сили се смятат за стълб на властта на президента Мадуро. Техните лидери неведнъж са се заклевали във вярност на президента социалист, чиито избори според опозицията са опорочени от измами и не са признати от голяма част от международната общност. Армията изигра активна роля в потушаването на демонстрациите, които последваха обявяването на преизбирането на Мадуро за трети мандат, припомня АФП.
"Националните ни въоръжени сили са призвани да бъдат гарант за суверенитета и зачитането на волята на народа. Наш дълг е да действаме с чест, достойнство и съвест (...) Необходимо е да се сложи край на едно ръководство, което е нарушило основните и морални принципи на нашите въоръжени сили", добавя той във видеообръщението, излъчено от Вашингтон, третата спирка от дипломатическата му обиколка след Буенос Айрес и Монтевидео.
"Това е моментът да потвърдим отново ангажимента си към нашата родина. От 10 януари трябва да действаме решително и единно, за да защитим нашата Венецуела. Нашата мисия е да възстановим народния суверенитет, който беше изразен на изборите", добави той.
Само преди часове опозиционната лидерка Мария Корина Мачадо призова за протести в четвъртък, в навечерието на встъпването в длъжност.
"Този дена ще остане в историята като деня, в който Венецуела каза: "Стига! Свободата не може да се измоли, (...) тя трябва да се извоюва, трябва да се заслужи“, заяви Мачадо снощи.
Опозицията, която се оплаква от изборни измами, от седмици не е свиквала големи протести след суровите репресии и все по-слабата избирателна активност.
Николас Мадуро, чиято победа беше потвърдена от Върховния съд на 22 август, беше обявен за победител с 52% от гласовете от Националната избирателна комисия (НИК), която обаче не публикува протоколите от избирателните секции, като заяви, че те са станали жертва на хакерска атака. Много наблюдатели смятат това за неправдоподобно, припомня АФП.
Опозицията, която публикува протоколите, предоставени от нейните проверяващи, твърди, че нейният кандидат Едмундо Гонзалес Урутия е получил повече от 67% от гласовете. 
При потушаването на спонтанните демонстрации в деня след обявяването на победата на Мадуро и последвалата вълна от репресии загинаха 28 души, над 2000 бяха ранени, а 2400 бяха арестувани. Най-малко трима от арестуваните са починали в затвора, а около 1400 бяха освободени предсрочно на малки групи. 
Според източници на АФП се очаква Гонсалес Урутия да се срещне днес с президента на САЩ Джо Байдън.
/ЛМ/

Title Лудогорец с тежки тренировки в Турция;;;10431879/BIB_5171.JPG?l=1000: 
Футболистите на Лудогорец стартираха тренировки на своя подготвителен лагер в Турция. Състава воден от Игор Йовичевич се подготвя за предстоящата среща с Мидтиланд от основната схема на турнира Лига Европа. Лудогорец приема датчаните на 23 януари от 22:00 часа.
„Доста изморени сме. Беше интензивна тренировка. Продължаваме да се готвим за предстоящите мачове. Успех. Само Лудогорец“, заяви Георги Русев.
Капитанът на Лудогорец Якуб Пьотровски също говори за старта на подготовката: „Има микс от всичко. Като цяло вършим добра работа. Имаме преходни моменти, но това е само началото. Върнахме се към своя ритъм и сега е време за тренировки. Имахме нужда от почивка, защото изиграхме много мачове последните месеци“. 
/БД/

Title Мъж е задържан за кражба на пари и унищожаване на свещи в параклис край село Брястово, община Минерални бани;;;4975898/6.jpg?l=1000: 
Мъж на 33-годишна възраст е задържан за кражба от параклис в село Брястово, община Минерални бани, съобщиха от пресцентъра на Областната дирекция на МВР в Хасково.
На 3 януари полицаи от участъка в Минерални бани получили сигнал за кражба на 30 лева на монети и унищожени 400 свещи в храм в местността Шарапаните. В хода на работата, служителите установили, че извършител е мъжът от село Минерални бани. Той признал действията си и възстановил откраднатата сума, уточниха от полицията.
Подобен случай бе регистриран в Хасково на седми август 2023 година. Тогава след сигнал за разбити врати на параклис в двора на Многопрофилната болница за активно лечение в областния център бяха задържани двама младежи на 19 и 17 години, откраднали две икони и 60 лева. 
/МК/

Title Еврото се върна над 1,03 долара;;;684101/07033809e6ca49aba45098527fae0a73-07033809e6ca49aba45098527fae0a73-d15504a7174e443cb5cdfc688ee0ddb8-97ce2.jpg?l=1000: 
Курсът на еврото се върна над прага от 1,03 долара, съобщават германски сайтове за финансова информация. 
Единната валута се разменяше междубанковата търговия тази сутрин за 1,0324 долара или над нивото на затваряне от петък.
Европейската централна банка (ЕЦБ) определи в петък референтен курс от 1,0299 долара за едно евро.
/СЛС/

Title Добри са условията за туризъм в планините, съобщи Планинската спасителна служба на БЧК;;;10403692/image00010.jpeg?l=1000: 
Добри са условията за туризъм днес в планините, а температурите са по-високи от вчерашните. Това казаха за БТА от Планинската спасителна служба (ПСС) на Българския Червен кръст (БЧК). Температурите са между минус 2 градуса и 5 градуса. Във високите части духа силен вятър.
Ски съоръженията в зимните курорти работят. Туристите да подхождат с внимание към лавиноопасните зони, съветват от ПСС.
През изминалото денонощие планинските спасители са помогнали на мъж, пострадал в района на Еленино Езеро край Мальовица. В акцията са взели участие осем спасители. Планинските спасители са търсили и изчезнал човек в района на Маричини езера. Туристът не е бил открит. 
Според прогнозата за времето на Националния институт по метеорология и хидрология в планините ще бъде слънчево с разкъсана висока облачност. Ще духа умерен западен вятър. Максималната температура на височина 1200 метра ще бъде около 10°, на 2000 метра - около 4°.
/МК/

Title Футболната федерация на Индонезия освободи селекционера на националния отбор;;;10276934/21fec45f4e9944ec92572161f5760785--0--1532e29ab76748e0b70e1179a379042f.jpg?l=1000: 
Футболната федерация на Индонезия (ПССИ) освободи селекционера Шин Те-йон и обясни, че националният отбор на страната се нуждае от по-добър лидер в преследването на класиране за световното първенство през 2026, съобщава агенция Ройтерс.  
Последното участие на Индонезия на Мондиал бе през далечната 1938-а година. 
"Шин прие нашето предложение и се разделяме. Нужен ни е лидер, който налага своите виждания, разбира се с футболистите, комуникира по-добре с тях и има цялостна програма за развитието на националния отбор", заяви президентът на ПССИ Ерик Тохир. 
Новият национален селекционер на Индонезия, чието име Тохир отказа да назове, ще пристигне в страната на 11 януари. 
Индонезия е на трето място в квалификационната си група за Мондиал 2026 след шест от десет мача. Австралия има точка преднина на втората позиция, която дава квота за световните финали. Ако Индонезия остане на третото място, отборът ще участва в още един квалификационен рунд. 
/ХБ/

Title Григор Димитров остана в Топ 10 на световния тенис и в началото на 2025;;;10487745/b6f1289be6004f9da235079d0d802fcd--0--115a42377fac4e4684a5a09f075762ac.jpg?l=1000: 
Най-добрият български тенисист Григор Димитров запази десетата си позиция в ранглистата на АТП и в началото на 2025 година. Българинът си осигури оставането в Топ 10, като се класира за полуфиналите на турнира в Бризбейн, където защитаваше титлата. Въпреки че отпадна в тази фаза заради контузия срещу чеха Иржи Лехечка и загуби 150 точки от актива си, Димитров остана десети с 3200 точки, като има само 5 повече от Стефанос Циципас, който е 11-и.
Яник Синер (Италия), Александър Зверев (Германия) и Карлос Алкарас (Испания) запазиха първите си три места, като в челната десетка единствено австралиецът Алекс Де Минор записа прогрес и вече е осми, след като изпревари Андрей Рубльов от Русия. 

Челните десетки на световните ранглисти на АТП и българите в тях:
   сингъл:
   
/ХБ/

Title Подкрепата на Етиопия за новата мироопазващата мисия на ООН в Сомалия e пряка последица от разведряването на двустранните отношения;;;undefined: 
Точно преди една година отношенията между Етиопия и Сомалия се влошиха сериозно, след като най-голямата държава в света без излаз на море неочаквано обяви, че е подписала споразумение със Сомалиленд да получи за период от 50 години 20 километра от крайбрежието на сомалийската отцепническа област. За да се стигне до може би малко изненадващия щастлив край на историята миналия месец, когато двете съседни държави в Африканския рог се помириха с посредничеството на Турция. 
Като знак за разведряването на техните отношения, етиопската министърка на отбраната Айша Мохамед Муса посети Сомалия в четвъртък, предаде Ройтерс.
Това бе първата двустранна визита след началото на кризата - факт, който сам по себе си е многозначителен.
Иначе и двете страни първоначално не дадоха подробности за посещението. Говорител на етиопското правителство не отговори на запитване на Ройтерс за коментар, а сомалийският държавен министър на външните работи Али Омар се ограничи да потвърди, че визитата е факт.
Но само ден след визитата Етиопия обяви в петък, че подкрепя новата мироопазваща мисия на Африканския съюз в Сомалия, предаде Франс прес.
Адис Абеба изрази готовност да изпрати войници за операцията, която е планирано да започне още този месец. Могадишу отговори бързо, като каза, че ще разгледа това искане.
Етиопското правителство даде и малко подробности за визитата на министърката на отбраната в Сомалия предния ден, като приветства "плодотворните разговори", по време на които двете страни са "се споразумели да си сътрудничат във връзка с (новата) мисия и да укрепят (своите) отношения".
Етиопия е разположила около 10 хиляди войници в Сомалия, за да се борят с ислямистката групировка Аш Шабаб, но централното правителство в Могадишу заплаши да ги изгони, ако Адис Абеба не се откаже от споразумението, което сключи преди година със Сомалиленд, обобщава Ройтерс.
Етиопските войски в Сомалия са там като част от мироопазваща мисия на Африканския съюз и на двустранна основа. Регионалните сили се опасяват, че евентуалното им изтегляне ще навреди сериозно на борбата срещу свързаната с терористичната мрежа Ал Каида ислямистка групировка, която води въоръжена борба в Сомалия от 2007 г.
Предвидено е новата Мисия на Африканския съюз за подкрепа и стабилизация в Сомалия, за която Съветът за сигурност на ООН даде зелена светлина в края на миналата година, да замени този месец старата Африканска преходна мисия в Сомалия. По план Етиопия и други държави ще осигурят общо 11 хиляди войници, отбелязва АФП.
Сигурността на Сомалия се гарантира от чуждестранни сили, откакто през 2006 г. Етиопия изпрати войски в съседната държава и свали от власт ръководеното от ислямисти правителство. Тази намеса обаче подхрани воден от Аш Шабаб бунт, който отне живота на десетки хиляди хора, посочва Ройтерс.
Франс прес обобщава, че джихадистката групировка иска да наложи ислямското право в една от най-бедните държави в света. Радикалните бунтовници бяха прогонени от големите сомалийски градове през 2011-2012 г., но запазват солидно присъствие в провинциалните райони.
Спорът между Етиопия и Сомалия от миналата година също така предизвика опасения за по-широка нестабилност в Африканския рог - размирен регион в североизточната част на континента със стратегическо местоположение близо до Саудитска Арабия и Йемен, които се намират от другата страна на Червено море. В отговор на споразумението Сомалия се сближи с Египет и Еритрея - традиционни съперници на Етиопия.
Според сключеното в началото на миналата година споразумение Сомалиленд трябваше да даде под аренда на Етиопия част от бреговата си линия за военноморска база и търговско пристанище в замяна на евентуално признаване на независимостта му. Суверенитетът на сомалийската сепаратистка област не е признат от никоя държава по света, а Сомалия, която я приема като неделима част от своята територия, нарече споразумението с Етиопия "акт на агресия".
След месеци на ескалация на реториката и неубедителни международни усилия за посредничество, Сомалия и Етиопия се споразумяха на 11 декември, след преговори в Турция, да си сътрудничат за разрешаване на спора и да започнат технически преговори до края на следващия месец.
Компромисът несъмнено е дипломатически успех за турския президент Реджеп Тайип Ердоган и ще укрепи геополитическата роля и позиции на страната му в Африканския рог. Турция, която се утвърди като сериозен геополитически играч, проявява определени интереси към Африка, наред с други региони като Близкия изток и Централна Азия.
Впрочем Ердоган обяви, че ще посети Етиопия и Сомалия през първите два месеца на тази година.
И така, последните развития дават повод за оптимизъм, макар и предпазлив. Война в Африканския рог е много малко вероятна, поне в близко бъдеще. Най-вече защото тя не би била в интерес на никоя страна в региона, особено сега. Това вероятно ще се отрази благоприятно на борбата срещу групировката Аш Шабаб, която заплашна суверенитета и стабилността на Сомалия.
/ЛМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Джак Грийлиш трябва да си върне формата и да се бори за титулярно място в Манчестър Сити, заяви мениджърът Хосеп Гуардиола;;;9301009/2518e66a3bc04f2a82f62f3b300393e0--0--919cf76ed25e4592a31da38f238da3a2.jpg?l=1000: 
Джак Грийлиш трябва да влезе отново в старата си форма и да се бори за титулярно място в английския футболен клуб Манчестър Сити, заяви мениджърът на отбора Хосеп Гуардиола, цитиран от агенция Ройтерс. Английският национал бе основен футболист при требъла през 2023, но през този сезон отпадна от стартовия състав и бе на пейката при победата с 4:1 срещу Уест Хем през уикенда. 
Грийлиш, който прекара дълго време и в лазарета заради контузия, има само шест двубоя като титуляр във Висшата лига през новия сезон. Вместо него играе бразилецът Савиньо. 
"Савиньо е в по-добра форма от Джак и заради това играе той. Дали искам онзи Джак, който спечели требъл? Да, но се опитвам да мисля трезво по този въпрос. Всеки трябва да се бори за мястото си в титулярния състав и не смятам, че с тези думи мога да обидя някого", заяви Гуардиола. 
"Всеки трябва да се доказва. Джак трябва да се мотивира да се бори за мястото си със Савиньо и да си заслужи титулярната позиция. Трябва да го прави ден след ден, седмица след седмица, месец след месец. 
"Джак беше контузен и трябва отново да влезе в ритъм. На него му трябва и да играе, но преди това му трябват тренировки. Не се съмнявам нито в неговите качества, нито в тези на останалите ни футболисти. Ако нямаха такива, те нямаше да бъдат тук". 
/ХБ/

Title Община Шумен: Втори етап от конкурса за избор на управител на ДКЦ - 1;;;5675059/Shumen.jpg?l=1000: 
Утре, 7 януари, от 14:00 часа в зала 203 на Общината ще се проведе вторият етап от конкурса за избор на управител на „Диагностично-консултативен център 1 – Шумен“. По време на заседанието ще бъде представена програмата за развитие и дейността на лечебното заведение за тригодишен период.
Събитието е отворено за журналисти.
 
/ХЯ/

Title През тунел „Мало Бучино“ на магистрала „Струма“ към Перник се преминава в изпреварващата лента, съобщи Агенция „Пътна инфраструктура“;;;undefined: 
Движението в тунел „Мало Бучино“ на автомагистрала „Струма“ в посока Перник се осъществява в изпреварващата лента поради ремонт на осветлението. За това съобщи Агенция „Пътна инфраструктура“ (АПИ). Шофьорите да се движат с повишено внимание и съобразена скорост, съветват от пътната агенция.
По-рано днес от АПИ информираха, че движението по магистрала „Струма“ от км 19+389 до км 19+929 се осъществява с повишено внимание и ограничение на скоростта до 80 км/ч поради необходимостта от направа на обръщало за снегопочистваща техника през зимния сезон. Участъкът е сигнализиран с пътни знаци. Движението в участъка от км 23+270 до км 24+180 посока граничен пункт „Кулата“ се осъществява с повишено внимание и ограничение скоростта до 50 км/ч във връзка с невъзможността за полагане на износващ пласт от асфалтово покритие.
Повече информация за пътната обстановка е публикувана тук.
 
/МК/

Title Община Сливен: Отворена е системата за подаване на заявления за прием в детските заведения в Сливен;;;606526/Sliven.jpg?l=1000: 
Община Сливен напомня на родителите, които са подали заявления за прием на децата им в детски заведения през 2025 година, че от януари те не са актуални и следва да подадат нови. Актуализираната система за подаване на заявления е отворена от днес.
Важно уточнение за родителите, чиито деца са родени през 2022 година и предстои да бъдат записани в I група в детски градини през септември е, че те трябва да подадат своите заявления през април според графика за прием, който предстои да бъде публикуван на сайта на Общината.
 
/ХЯ/

Title Хиляди черногорци поискаха оставки на висши служители по сигурността след масово убийство с 12 жертви;;;10493197/5e616a2014874b6b9fa95af8d22b8219--0--75785eb69dd3429fb27fff954a20e67c.jpg?l=1000: 
Няколко хиляди души протестираха снощи в Черна гора с искане за оставките на висши служители по сигурността, след като при стрелба миналата седмица загинаха 12 души, сред които две деца, предаде Асошиейтед прес.
Със скандирания „Оставки“ и „Убийци“ протестиращите пред сградата на министерството на вътрешните работи в Подгорица поискаха оставките на вътрешния министър Данило Шаранович и на министъра на отбраната и вицепремиер по сигурността Алекса Бечич.
„Не успяхте да ни защитите, затова подайте оставки“, заяви Мило Перович от предвождана от студенти група, която помогна за организирането на протеста.
Няколко часа по-рано в историческата столица на Черна гора Цетине стотици хора запазиха 12-минутно мълчание в памет на 12-те жертви на стрелбата в града на 1 януари. Това е второто масово убийство в Цетине за период от по-малко от три години, припомня АП.
Много жители на Цетине и други черногорци смятат, че полицията не се е справила със задълженията си в сферата на сигурността след първата стрелба през август 2022 г.
Масовото убийство от миналата сряда стана след кавга в бар. Четиридесет и петгодишен местен жител отишъл до дома си, за да си вземе оръжието, след което се върнал в заведението и открил огън. Той убил четирима души в бара и още осем други на различни места преди да се самоубие.
Убийството породи тревога за нивото на насилие в черногорското общество, което е политически разделено. Случаят повдигна и въпроси за готовността на държавните институции да се справят с проблемите, включително този за притежанието на оръжие, посочва АП.
Полицията смята, че е било невъзможно да се предвиди и предотврати стрелбата в Цетине, въпреки че стрелецът, идентифициран като Ацо Мартинович, е имал присъда за насилствено поведение и нелегално притежание на оръжие. Жертвите му са предимно негови приятели и членове на семейството.
Черногорските власти бързо представиха нов, по-строг закон за оръжията и други строги мерки за нелегалното притежание на оръжие, с каквото разполагат мнозина в малката балканска държава от около 620 000 души население.
В неделя полицията съобщи, че е претърсила няколко адреса и е конфискувала около 20 оръжия и над 500 единици боеприпаси и експлозиви.
Протестиращите в Цетине и в Подгорица поискаха също „демилитаризация“ на населението чрез унищожаване на нелегалните оръжия, по-високи данъци за притежанието на оръжие, мораториум върху новите разрешителни за притежание на оръжие и преразглеждане и въвеждане на по-строги критерии за вече издадените разрешителни.
Стрелецът от 2022 г. отне живота на 10 души, сред които две деца, преди да бъде прострелян и убит от минувач, припомня АП.
/ПК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Рубен Аморим: "Позволено ми е да бъда единственият човек, който е разстроен от отбора";;;10457831/ebe88c6f8dfd4d6b94b9ee130d0804ca--0--3b80cf763e034a178fce7d999e90abbf.jpg?l=1000: 
Мениджърът на Манчестър Юнайтед Рубен Аморим бе разочарован след равенството 2:2 при визитата на лидера Ливърпул в английската футболна Висша лига снощи. Португалецът смята, че отборът му е заслужавал победата.
„Позволено ми е да бъда единственият човек, който е разстроен от отбора. Очакванията преди мача бяха доста по-различни от това, което се случи. В други мачове се ядосвам повече, тъй като още не мога да проумея някои неща. Проблемът не е в схемата на игра или в техниката, а явно има нещо друго, което ни пречи, но ми е трудно да го разбера.
Спечелихме една точка, но трябва да сме по-ядосани и разочаровани отколкото след загубата от Нюкасъл. Има защо да сме разочаровани, но искам да се успокоя, за да кажа правилните неща. Намираме се в трудна ситуация и трябва да продължим да се борим, за да излезем от нея.
Фактът, че бяхме напълно равностойни на Ливърпул, трябва да ни даде увереност занапред. Доволен съм от играта ни, но не и от резултата. Повече съм ядосан обаче заради предишните ни мачове, в които не показахме нашите възможности“, заяви Аморим.
/БД/

Title Стотици мъже и тази година се включиха в традиционното мъжко хоро в студените води на река Тунджа в Калофер;;;10496793/viber_image_2025-01-06_09-06-08-309.jpg?l=1000: 
Стотици мъже и тази година се включиха в традиционното мъжко хоро в студените води на река Тунджа в Калофер.
Богоявленският ритуал в Калофер започна с тържествена света литургия, отслужена в църквата „Св. Архангел Михаил“ от отец Димитрий. След  литургията участниците с литийно шествие стигнаха до реката. Тази година за първи път на реката отец Димитрий освети не само кръста, а и водите на река Тунджа.
Първите влезли в замръзналите води на завиреното място до моста разбиваха леда и след това започна традиционното шествие в реката. Богоявленският кръст беше хвърлен от отец Димитър от моста и спасен от един участниците, след което беше предаден на най-малкия участник - 3-годишният Мирослав, каквато е традицията в Калофер. 
Ритуалът по хвърлянето на кръста в Калофер е възобновен през 1990 година на мястото, където още от времето на турското робство е изпълняван на Богоявление. Хората казват, че участвалите в мъжкото хоро в Калофер са здрави през цялата година.
Тази година  във връзка с ритуалното хвърляне на богоявленския кръст в река Тунджа в Калофер и очаквания голям туристически поток, беше въведена временна организация на движението в града от 5:00 ч. до 13:00 часа.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Трент Алекзандър-Арнолд не е разконцентриран от слуховете за трансфер в Реал Мадрид, категоричен е мениджърът на Ливърпул Арне Слот;;;undefined: 
Трент Алекзандър-Арнолд не е разконцентриран от слуховете за трансфер в Реал Мадрид, заяви мениджърът на Ливърпул - Арне Слот, след като английският футболен национал игра далеч под стандартите си при равенството 2:2 срещу Манчестър Юнайтед в мач от Висшата лига. 
Алекзандър-Арнолд си навлече критики за колебливото представяне и най-цветущ с думите бе анализаторът на Sky Sports Рой Кийн. 
"Постоянно говорим за това колко добър футболист е Трент и колко по-добър може да стане. Начинът му на игра в защита днес (в неделя - б.пр.) обаче беше на ученическо ниво. Има слухове за предстоящ трансфер в Реал Мадрид, но с днешната си игра по-скоро трябва да отиде в Транмиър Роувърс. Той трябва да играе далеч по-добре от това", каза Кийн, цитиран от Ройтерс. 
Запитан дали Алекзандър-Арнолд е разсеян от информациите за трансфер или нов договор с Ливърпул, Слот отговори: "Не вярвам. Сигурно 9 от 10 души биха казали, че е така, но аз съм десетият. Повлия му това, че игра срещу Бруно Фернандеш и Диого Далот, които са португалски национали и страхотни футболисти". 
"И ние имаме един такъв - Диого Жота. Той също е португалски национал. Това трябва да ви говори достатъчно за качествата на двамата футболисти на Юнайтед. Сигурно хората ще говорят, че на Трент му влияят слуховете, но моето мнение е различно от това", каза още мениджърът на Ливърпул. 
Четвъртодивизионният Транмиър Роувърс също отговори на думите на Кийн в платформата Х: "Трент в Транмиър, Рой? Не, благодарим". 
Коди Гакпо и Мохамед Салах вкараха головете за "червените", които останаха на върха в класирането на английското първенство с 46 точки и шест повече от втория Арсенал. Мърсисайдци имат и мач по-малко, след като среща с Евертън през месец декември бе отложена заради лоши меотеорологични условия. Единствената загуба на отбора остава срещу Нотингам Форест в средата на месец септември. 
"Чувстваме се сякаш изпуснахме две точки. Мачът обаче беше труден. Приличаше на онзи с Нотингам Форест, тъй като стилът на двата отбора е сходен. Те се защитават дълбоко и с много хора. Не рискуват, когато са с топката. Не се играе лесно срещу такива отбори. Видяхте го срещу Форест, видяхте го и днес", каза още Слот. 
/ХБ/

Title Исторически страници, пазещи спомена за живота и делото на Ботев, могат да разлистят читателите на разградската библиотека;;;10496812/471982714_1001213025384095_4711032536679073762_n.jpg?l=1000: 
Исторически страници, пазещи спомена за живота и делото на Ботев могат да разлистят читателите на детския отдел на Регионалната библиотека „Проф. Боян Пенев“. С тематичната витрина под наслов „Тоз, който падне в бой за свобода, той не умира…”, екипът на библиотеката отдава почит към поета-революционер и отбелязва 177 години от неговото рождение, съобщиха от културната институция.
В експозицията, подредена в зала „Мултимедийна“, са включени книги и други материали от фонда на библиотеката, отразяващи различни страни от живота и дейността на Ботев. 
„На преден план поставяме националната му значимост. Христо Ботев е не само поет, но и революционер, който е жертвал живота си за свободата на България. Неговата саможертва и идеали вдъхновяват поколения българи и поддържат духа на националната съпротива“, посочват от библиотеката в Разград. От там допълват, че творчеството на Ботев включва едни от най-мощните и вдъхновяващи стихотворения в българската литература. Неговите произведения са не само художествено значими, но и изключително важни за културната идентичност на българите.
„Ботев служи като пример за младите поколения със своята смелост, патриотизъм и несломим дух. Неговата личност и творчество са символ на българския стремеж за свобода и независимост. Чрез изучаването му българските ученици изграждат силно национално самосъзнание и гордост от своята култура и история. Той е неразделна част от българската национална памет и културно наследство“, отбелязват от разградската библиотека.
Годишнината от рождението на Христо Ботев в Разград ще бъде отбелязана и с тържествена церемония пред паметника на българския поет, публицист и революционер в градския парк.
/ХТ/

Title АКФ разкри скандални назначения на политически свързани лица в „Булгартрансгаз“;;;961364/acf-social-image.png?l=1000: 
Втората част на разследването на Фондация „Антикорупционен фонд“ (АКФ), посветено на аферата „Чирен“, разкрива политически назначения, уютни постове за роднини на висши държавни чиновници и конфликти на интереси в редиците на държавното дружество „Булгартрансгаз“ ЕАД.
Видеото, озаглавено „Газ, роднина, милиционер“, повдига съмнения за утвърден клиентелистки модел в „Булгартрансгаз“ и внася допълнителна яснота за възможните причини зад проваленото разширение на газохранилището „Чирен“, обект на текущо разследване от Европейската прокуратура.
„През ноември тази година изнесохме данни за сериозни нарушения в обществената поръчка за разширението на „Чирен“ и за озадачаващото бездействие на тогавашния изпълнителен директор на „Булгартрансгаз“ Владимир Малинов и на държавните контролни органи,“ каза Лора Георгиева от правния екип на АКФ. „Втората част на разследването предлага възможни  отговори на въпроса „Защо липсват категорични действия в защита на публичния интерес?“
Държавната компания „Булгартрансгаз“ е практически монополист в преноса на газ в България, като стопанисва редица стратегически обекти в енергийната инфраструктура на страната.
Освен споменатите във видеото лица, АКФ публикува и разширен списък с 33-ма служители на „Булгартрансгаз“, свързани с партии, корпоративни интереси и държавни контролни органи.
Две от скандалните назначения са в Надзорния съвет на дружеството и будят сериозни притеснения за възможно влияние на руски енергийни интереси. Един от членовете на надзорния орган, Александър Христов Каназирски, съставя програмата за визитата в София през април 2013 г.[1] на Александър Бабаков, специален пратеник на Владимир Путин по енергийни проекти и заместник-председател на руския парламент. Каназирски е собственик на множество компании, една от които „Протеус Мениджмънт“ ЕООД, дължи над 220 хил. лв. на Националната агенция за приходите (НАП) и наскоро беше спомената в разследване на BG Elves за заобикаляне на икономическите санкции срещу Русия.
Председател на Надзорния съвет на „Булгартрансгаз“ от 2014 г. до днес е Кирил Георгиев, бивш общински съветник на ГЕРБ в София, който впечатляващо съчетава този пост с още два – директор на дирекцията в АЕЦ Козлодуй, отговорна за изграждането на 7-ми и 8-ми блок и служител на гръцкото частно дружество „Митилинеос“, което търгува с руски газ.
Таня Цветкова, бивш началник на политическия кабинет на енергийния министър на ГЕРБ Теменужка Петкова, в момента също съчетава две длъжности: главен специалист „Проекти и финансиране“ в „Булгартрансгаз“ и  позиция в Министерство на енергетиката в отдела, контролиращ енергийните проекти, финансирани с евросредства.
Освен Георгиев и Цветкова, редица други ключови служители на „Булгартрансгаз“ са свързани с емблематични лица от  ГЕРБ :
Не всички политически назначения са по линия на ГЕРБ. Така например,  Теодор Одрински, на длъжност Специалист „Критична инфраструктура“ и бивш председател на Съвета на директорите на „Трейс Груп Сърбия“ ЕАД е и секретар на партията “Нова алтернатива”, сега част от Алианс за права и свободи на Ахмед Доган чрез партия „Сбор“.
Роднините на ключови служители във важни държавни контролни органи, са също добре позиционирани в „Булгартрансгаз“.
Албена Белчева, специалист „Бизнес развитие“ в „Булгартрансгаз“, е дъщеря на доскорошния служебен заместник-министър на финансите Стефан Белчев, който е и бивш директор на Агенцията за държавна финансова инспекция (АДФИ). Именно АДФИ през юни 2024 удобно не откри нарушения в обществената поръчка за Чирен, въпреки множеството данни за нарушения, описани от тогавашния  вътрешен  одитор на „Булгартрансгаз“ Велко Пеев.
Владимир Малинов, доскорошният изпълнителен директор и сегашен служебен министър на енергетиката, е съпруг на Георгица Петрова Стоянова, член на Комисията за защита на конкуренцията (КЗК) от 2016 г. насам, издигната от ГЕРБ.
Председател на КЗК, също от 2016 г., също издигната от ГЕРБ, е Юлия Ненкова, майка на депутата от ГЕРБ Александър Ненков и свекърва на Пламена Ненкова, бивш служител в „Булгартрансгаз“, в момента заместник-изпълнителен директор „Международни отношения и бизнес развитие“ в „Главболгарстрой Холдинг“ –  дружеството зад проваленото разширяване на газохранилището „Чирен“.
Изпълнителният директор на „Главболгарстрой“  Мая Пенчева, подписала договорите за разширението на Чирен, е съпруга на Пламен Пенчев, главен специалист „Управление на капацитети“ в „Булгартрансгаз“.
Специално внимание заслужават връзките между „Булгартрансгаз“ и Държавната агенция „Национална сигурност“ (ДАНС). В редиците на газопреносното дружество се трудят немалко бивши служители на ДАНС, някои от които – като Иван Стефанов и  Ганчо Ганчев, специалисти „Защита на критичната инфраструктура“ – разполагат с професионален опит и в бившата Държавна сигурност.
Семейството на Ганчев също е добре позиционирано по оста ДАНС – „Булгартрансгаз“. Дъщеря му Вилияна Янкова, бивша деловодителка в ДАНС, е секретарка на Владимир Малинов в „Булгартрансгаз“, а сега и в Министерство на енергетиката. Съпругата на Ганчев е секретарка на административния секретар на ДАНС Красимир Славов. От друга страна, синът на Красимир Славов, Слав Славов, е главен специалист „Бизнес планиране и развитие“ в „Булгартрансгаз“.
Прави впечатление и фактът, че много от служителите на ръководни постове в „Булгартрансгаз“ са паралелно назначени и в държавната газова борса „Газов хъб Балкан“. Сред тях са: Кирил Равначки, Дарина Колева, Симона Баракова – Тонева, Елена Иванова. Възниква въпросът дали тези служители практически могат да изпълняват задълженията си по двете позиции и дали е обосновано да получават заплащане и от двете дружества. Дублирането на ключови позиции, заедно с факта, че „Газов хъб Балкан“ е 100 % собственост на Булгартрансгаз, поставя и по-големия въпрос за независимостта на енергийния оператор и на газовата борса. Това е и в противоречие с изискванията на Третия енергиен пакет на Европейския съюз за независимост на енергийния оператор, както и в нарушение на националното и европейското законодателство за защита на конкуренцията.
Според директора на АКФ Бойко Станкушев, описаната палитра от свързаности повдига сериозни въпроси за независимостта на “Булгартрансгаз“ и за ефективността на държавните органи, призвани да контролират  дейността му.
„От способността на „Булгартрансгаз“ пълноценно да служи на обществения интерес, както и от тази на регулаторните органи да осъществяват ефективен контрол върху важни решения на ръководството на дружеството, зависят стратегически енергийни проекти,“ каза Станкушев. „Както видяхме с провала на опитите за разширение на газохранилището в Чирен, залогът е висок. Подобни проекти включват разходване на милиарди левове европейско и национално финансиране и поставят на карта сигурността и рентабилността на енергийните доставки.“
АКФ попита „Булгартрансгаз“ за критериите за заемане на описаните в разследването ни длъжности, както и дали са провеждани конкурси за назначаването на споменатите служители. Въпроси отправихме и до ДАНС, КЗК и „Главболгарстрой“. Отговор получихме само от частното дружество. Вижте го тук.
 
[1] https://acf.bg/bg/kak-sanktsionirani-litsa-idvat-v-balgar/
 

/ХЯ/

Title Британски и френски издания коментират необявеното посещение на Мелони при Тръмп във Флорида;;;10412210/6d8a859087a149179cc66be259b99b51--0--9a024e650fe44633bcbc34735a2f49a0.jpg?l=1000: 
Италианската министър-председателка Джорджа Мелони вечеря в събота с Доналд Тръмп в неговото имение „Мар а Лаго“ във Флорида в момент, когато ръководителката на италианското правителство се стреми да укрепи връзките си с новоизбрания президент на САЩ преди встъпването му в длъжност, отбелязва британският в. „Файненшъл Таймс“.
Необявеното пътуване на италианския лидер идва дни преди отиващия си президент на САЩ Джо Байдън да посети Рим и Ватикана за последното си пътуване в чужбина, преди да сдаде поста.
„Това е много вълнуващо - тук съм с една фантастична жена - министър-председателката на Италия“, заяви Тръмп пред присъстващите в „Мар а Лаго“ и добави: „Тя наистина завладя Европа и всички останали, а ние просто вечеряме тази вечер“. 
Мелони благодари вчера на Тръмп за гостоприемството и „прекрасната вечер“ и заяви, че е „готова да работи заедно“ с новото американско правителство.
Тя беше пламенна почитателка на Тръмп по време на първия му мандат, когато все още беше маргинална опозиционна фигура, а напоследък завърза близко приятелство със съветника на Тръмп Илон Мъск, най-богатия човек в света.
В „Мар а Лаго“ присъстваше и Марко Рубио, номиниран от Тръмп за държавен секретар, който нарече Мелони „велик съюзник и силен лидер“, посочва „Файненшъл Таймс“.
Членовете на дясната партия „Италиански братя“ на Мелони се надяваха, че идеологическата близост на двамата лидери ще ѝ помогне да се превърне в един от европейските партньори на Тръмп. Новоизбраният президент изрази ентусиазъм по отношение на италианския лидер, с когото се срещна и миналия месец в Париж по време на повторното откриване на катедралата „Нотр Дам“.
Мелони е един от малцината чуждестранни лидери, които се отправиха към „Мар а Лаго“, за да се срещнат с Тръмп след преизбирането му и преди встъпването му в длъжност на 20 януари. Подобни посещения направиха десните съюзници на Тръмп - Виктор Орбан от Унгария и Хавиер Милей от Аржентина. Премиерът на Канада Джъстин Трюдо също направи извънредно посещение във Флорида, след като Тръмп заплаши да наложи на Канада 25-процентни вносни мита.
Италианският бизнес се опасява, че икономиката на Италия ще понесе тежък удар, ако Тръмп изпълни обещанието си да наложи високи мита върху целия внос. Рим също така е далеч от това да изпълни ангажимента си към НАТО да изразходва 2 процента от БВП за отбрана - болна тема за Тръмп, който иска Европа да плаща повече от собствените си разходи за сигурност, отбелязва британското издание.
Не бяха разкрити подробности от разговорите между двамата лидери, но в. „Ню Йорк Таймс" съобщи, че Мелони е повдигнала темата за Чечилия Сала, италианска журналистка, задържана в Иран. Предполага се, че арестът на Сала през декември по обвинение в нарушаване на ислямското право е бил отмъщение за ареста по искане на САЩ на швейцарско-ирански бизнесмен и предполагаем търговец на оръжие, свързан с иранския режим, на летище Малпенса в Милано. Италия активно настоява за незабавното освобождаване на Сала от печално известния затвор „Евин“ в Техеран.
Според съобщенията други теми са били войната в Украйна, доставките на газ и евентуални нови американски мита върху стоки от Европейския съюз, посочва в. „Гардиън“.
Това е втората среща на Мелони с Тръмп, откакто той спечели изборите в САЩ през ноември. Тръмп каза за италианския лидер, че „кипи от енергия“, когато се срещнаха в Париж в началото на декември за повторното откриване на катедралата „Нотр Дам“, припомня „Гардиън“.
Преди да поеме властта през октомври 2022 г., Мелони, която оглавява крайнодясната партия „Италиански братя“, беше пламенен поддръжник на Тръмп, като възхваляваше неговия политически стил като модел за Италия и редовно посещаваше политическите му срещи. Тя също така умело изграждаше добри отношения с Байдън и укрепваше евро-атлантическите партньорства на Италия.
Наблюдатели твърдят, че общите възгледи по въпроси, вариращи от имиграцията до абортите, както и силните отношения на Мелони с милиардера и съюзник на Тръмп, Илон Мъск, могат да доведат до това тя да се превърне в основен партньор на новоизбрания президент на САЩ в Европа, посочва „Гардиън“.
Байдън се очаква да пристигне в Рим в четвъртък на четиридневно посещение, което ще включва среща с Мелони и папа Франциск, отбелязва британското издание.
Джорджа Мелони активно развива отношенията си с Доналд Тръмп, пише в заглавие френският в. „Монд“.
„На мисия при Тръмп“ - това беше широко тиражираното заглавие на първите страници на италианските вестници вчера, отбелязва „Монд“. В събота вечерта Джорджа Мелони направи изненадващо посещение в „Мар а Лаго“ - имението на Доналд Тръмп във Флорида. Това беше посещение, продължило само няколко часа, подготовката за което беше грижливо пазена в тайна от италианското правителство. Веднага след като пристигна в Палм Бийч, Мелони се отправи към имението на новоизбрания американски президент за среща, а след това и за вечеря със своя домакин.
„Една прекрасна вечер с Доналд Тръмп, на когото благодаря за посрещането. Готови сме да работим заедно“, коментира Мелони, като публикува снимка от срещата в социалните мрежи. На тази неофициална среща присъстваха също така сенаторът републиканец от Флорида Марко Рубио, бъдещ държавен секретар, Майк Уолц, бивш военен, който се очаква да бъде назначен за съветник по националната сигурност, и Скот Бесънт, номиниран от Тръмп за бъдещ министър на финансите - знак, който подчертава значението на събитието, посочва френското издание.
/ЛМ/

Title Цените на петрола отстъпиха от тримесечни върхове заради силния долар;;;3265518/5212defe4b874872ac25b8341cfd759f--0--38e30098715d473fa699b59d30599c2a.jpg?l=1000: 
Koтировките на петрола се понижиха в азиатската търговия днес на фона на силния долар, предаде Ройтерс. Пазарите реагират и на обстоятелства, свързани с бъдещи по-тежки санкции за износа на петрол от Русия и Иран, като са в очакване да разберат и какви са били нагласите в Управлението за федерален резерв на САЩ по време на декемврийското му заседание, чийто протоколи ще бъдат публикувани в сряда.
Фючърсите на сорта Брент от Северно море, който е референтен за Европа, поевтиняха с 21 цента или 0,3 на сто до 76,3 долара за барел, след като в петък достигнаха най-високото си ниво от 14 октомври.
Цените на американския лек суров петрол отчетоха спад с 19 цента или 0,3 на сто до 73,77 долара за барел, след като в петък бяха на най-високата си стойност от 11 октомври.
Петролът поскъпна в пет последователни сесии заради очаквано по-високо търсене предвид по-студеното време в Северното полукълбо и повече фискални стимули от Китай за съживяване на колебливата икономика на страната. Все пак инвеститорите следят нарасналия курс на долара, пише днес в доклад Приянка Сачдева, старши пазарен анализатор във "Филип Нова" (Phillip Nova).
Американската валута остана близо до двугодишен връх днес, а по-силен долар прави по-скъпи сделките с петрола, което действа ограничаващо върху цените на суровината, отбелязва Ройтерс.
/ЦМ/

Title Торонто постигна четвърта поредна победа в Националната хокейна лига;;;10495302/0f2bdc2a1d3548baa2558983c025615d--0--113cc475c4634cadaeb1a63c82cf7f48.jpg?l=1000: 
Лидерът в Атлантическата дивизия Торонто надделя с 3:2 с продължение над гостуващия Филаделфия и постигна четвърта поредна победа в шампионата на Националната хокейна лига.
Моргън Райли вкара в 2:25 минута на допълнителното време, а канадците събраха 54 точки, за да се доближат на точка до водача в Източната конференция Вашингтон в средата на редовния сезон.
Остън Матюс се отличи с две асистенции, а вратарят Денис Хилдеби направи 30 спасявания за успеха на канадците.
Филип Хитил се разписа два пъти, а Ню Йорк Рейнджърс спечели с 6:2 срещу домакина Чикаго. Вратарят Луис Доминг изигра първия си мач в лигата от 9 ноември 2023 година и допринесе с 25 спасявания за победата. Гостите реализираха пет поредни попадения, за да поведат с 5:1 малко повече от четири минути преди края на втория период и до края удържаха аванса си.
Бо Хорват вкара втория си гол в мача в 3:10 минута на продължението и донесе победата на Ню Йорк Айлъндърс с 5:4 при гостуването на Бостън.
Андерс Лий също записа две попадения, а Райън Пълок добави гол и две асистенции. Иля Сорокин парира 26 удара, а Айлъндърс прекъсна серия от три поредни загуби.
Давид Пастрънак реализира две попадения за Бостън.
Себастиан Ахо вкара след 90 секунди игра в продължението, а Каролина спечели срещу гостуващия Питсбърг с 4:3.
Ахо, който добави и две асистенции, достигна границата от 600 точки в кариерата си в НХЛ (267 гола и 333 асистенции и 638 срещи). Сет Джарвис се отличи с два гола и асистенциа за успеха.
Ерик Карлсон завърши с попадение и асистенция за Питсбърг, който пропиля аванс от 2:0 и допусна трета поредна загуба при гостуване.
Франк Ватрано се отличи с два гола и асистенция, а Анахайм спечели домакинството си на Тампа Бей с 4:1. Трой Тери добави попадение и асистенция, а вратарят Джон Гибсън помогна с 36 спасявания.
Джейк Генцел беше точен за тима на Тампа, който е в серия от четири последователни загуби за първи път през сезона. 
/ДВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Богоявленски литургии и ритуали по спасяване на кръста ще се извършат в много населени места в Област Враца;;;4025791/20240106_121007.jpg?l=1000: 
С Богоявленска литургия и последващо спасяване на Светия кръст ще протече днешния Йордановден в общините на Област Враца. Във Враца в ритуала ще участват около 30 жители, а кръстът ще бъде хвърлен във водите на р. Лева, в близост до прохода „Вратцата“, съобщиха от Община Враца. В празника ще се включат и танцьорите от Представителен танцов състав „Хемус” и Духовия оркестър при читалище „Развитие-1869”. Преди спасяването на кръста ще бъдат осветени бойните знамена на Военно формирование 54 990.
В Козлодуй ритуалът ще започне в 11:00 часа, на брега на река Дунав. От общинска администрация предупреждават, че желаещите да се включат ще трябва да представят лична карта и на място да попълнят декларация - съгласие за участие, с която поемат отговорност за здравословното си състояние.
По традиция в Мездра ритуалът ще е при Археологически комплекс „Калето”, а извадилият кръста от водите на р. Искър ще получи 100 лв., осигурени от Църковното настоятелство при Храм „Св. Георги Победоносец” и 150 лв. парична награда от Община Мездра. Според информация от общината в спасяването на кръста не могат да участват младежи под 18 години.
В Оряхово кръстът ще бъде хвърлен във водите на р. Дунав, ритуалът ще започне след литийно шествие от сградата общинска администрация до “Крайдунавски парк”. И в Оряхово желаещите да участват трябва да са над 18 години, предупреждават организаторите.
В Мизия кръстът ще бъде хвърлен в р. Скът, в района на моста до централния площад, съобщават в страницата си във Фейсбук от Община Мизия.
Традицията по спасяването на кръста ще се извърши и в много от по-малките населени места в областта. Според  народните поверия, който извади кръста от водата на този ден ще е честит и здрав през цялата година, а колко по студено е времето - толкова по-плодородна и берекетна ще е годината.
/ХТ/

Title Деца от плевенска артшкола получиха награди от международен конкурс в Полша;;;10496741/472130439_1114292047373354_6858044711376198807_n.jpg?l=1000: 
Деца от плевенската артшкола „Колорит“ получиха награди от Международния конкурс за пластични изкуства „Календар на дъгата“ 2025, състоял се в град Тихи, Полша. Това съобщи ръководителят на школата Майя Ананиева. 
В 22-рото издание на конкурса са участвали 3069 творби на деца и младежи от различни държави. 
Наградата на директора на конкурса и на Младежки дом на културата 2 в град Тихи е присъдена на Ивалина Атанасова (17 г.) за живописната й творба „Горещо лято“, отпечатана и в луксозен календар за 2025 година.
С почетно отличие са удостоени Анна-Мария Кьоргогова (7г.), Божидара Тоновска (6г)., Гергана Росенова (7г.), Елена Георгиева (15г.), Елена Йончева (8г.), Изабел Инджева (9г.) и Калина Бързашка. Те получават като подарък към наградата си и по един „Календар на Дъгата“ 2025, в който са представени отличени в конкурса творби.
Това е успешен старт за малките художници от арт школа „Колорит“ в 35-а юбилейна година на школата, подчерта Ананиева.
Припомняме, че през ноември миналата година от друг международен конкурс, състоял се в Полша, но в град Торун, плевенски деца отново бяха удостоени с награди. Ръководителят на школата Майя Ананиева бе отличена с Почетна награда за висока професионална подготовка на колекция от произведенията на нейните възпитаници.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Община Видин: Предстоящо;;;66785/Obshtina+Vidin.jpg?l=1000: 
Утре (7.01) в залата на Обс-Видин от 11:00 ч. ще се проведе заключителна пресконференция по проект „Рехабилитация и модернизация на системата за външно изкуствено осветление в гр. Видин“.
Веднага след това от 11:30 ч. ще се проведе и начална пресконференция по проект „Основен ремонт на "Център за подкрепа на личностното развитие – Градско ученическо общежитие", гр. Видин“.
/ХЯ/

Title Регистрацията за участие в 12-ото издание на състезанието „Лудогорски маратон“ в Разград вече е отворена;;;7194864/d6ba3472-05b9-4acc-98c5-efe863b25ba5.jpg?l=1000: 
Регистрацията за участие в 12-ото издание на състезанието „Лудогорски маратон“ в Разград вече е отворена. Записалите се по-рано ще могат да се възползват от 15-процентната коледна отстъпка, съобщиха организаторите от разградския клуб „Зелена стъпка“. Отстъпката ще е валидна до 15 януари, а редовната регистрация за състезанието ще продължи до 20 май включително. Близо 40 ентусиасти вече са се записали за участие в състезанието, което повече от десет години събира сред природата в местността Пчелина край Разград стотици любители на здравословния живот и спорта от всички краища на България, както и чуждестранни състезатели, сочи справка в сайта на клуба. 
Традиционната надпревара за плувци, бегачи, велосипедисти и триатлонци тази година ще се проведе на 1 юни. Бегачите ще избират между дистанции 12, 21 и 42 километра. Колоездачите ще премерят сили в маратонска дистанция от 42 километра. Триатлонът включва една обиколка плуване на 1,2 километра в язовир „Пчелина“, изминаване на 44 километра трасе с велосипеди и 12 км бягане по горско трасе. Освен дисциплините за възрастни, организаторите предлагат и възможност за децата до 12 години да участват напълно безплатно в надпревара с бягане и колоездене.
Подробна информация за събитието, организирано от клуб „Зелена стъпка” в партньорство с Община Разград и Българския Червен кръст и спонсори, и условията за участие са публикувани на интернет страницата на разградския клуб за приключенски спортове.
В 11-ото издание на Лудогорския маратон участваха близо 400 триатлонисти, бегачи и колоездачи от цялата страна.
/МК/

Title САЩ планират да облекчат ограниченията върху предоставянето на хуманитарна помощ за Сирия, като ускорят доставките на основни стоки;;;undefined: 
Администрацията на американския президент Джо Байдън планира да обяви днес, че ще облекчи ограниченията върху хуманитарната помощ за Сирия, като ускори доставките на основни стоки, без да отменя санкциите, които ограничават други видове помощ за новото правителство в Дамаск, предаде Ройтерс, позовавайки се на в. "Уолстрийт джърнъл".
Стъпката, одобрена от администрацията през уикенда, упълномощава министерството на финансите да издава дерогации за групи за помощ и компании, които предоставят стоки от първа необходимост като вода, електричество и други хуманитарни доставки, съобщи "Уолстрийт джърнъл", позовавайки се на официални представители.
Според съобщения в медиите Израел, с подкрепата на САЩ, работи за удължаване на 60-дневното споразумение за прекратяване на огъня, договорено с ливанското въоръжено движение "Хизбула" в края на ноември. Целта на този ход е да се предотврати изтичането на прекратяването на огъня - крайният срок, на което е 26 януари - или възобновяването на военните действия веднага след изтичането му, предаде ДПА, позовавайки се на в. "Джерусалем пост".
Израелският премиер Бенямин Нетаняху се е срещнал със съветниците си по сигурността вчера следобед, за да оцени ситуацията, се казва в публикацията.
Очаква се специалният пратеник на САЩ Еймъс Хохстийн да пристигне днес в Ливан, за да се опита да запази споразумението за прекратяване на огъня, се посочва в текста. Съветник на Хохстийн заяви, че специалният пратеник на САЩ пътува, за да председателства първото пълно заседание на комитета, създаден да наблюдава, проверява и прилага ангажиментите по отношение на споразумението за прекратяване на огъня, твърди в. "Джерусалем пост".
Макар че са извършени няколко изолирани нарушения, прекратяването на огъня до голяма степен се е запазило след въвеждането му, отбелязва ДПА.
Вчера израелският министър на отбраната Израел Кац предупреди, че прекратяването на огъня е в опасност, съобщи в. "Таймс ъф Израел". Израел ще бъде "принуден да действа", ако бойците на "Хизбула" не се изтеглят от Южен Ливан, както е предвидено в споразумението, заяви Кац пред вестника.
Според източници Кац е подчертал, че Израел е заинтересован от запазването на прекратяването на огъня. Той обаче е заявил, че това зависи от изтеглянето на бойците на "Хизбула" на север от река Литани, на около 30 километра северно от израелско-ливанската граница, и от демонтирането от страна на ливанската армия на цялата оръжейна и терористична инфраструктура в граничната зона, а Кац подчерта, че това все още не се е случило, отбелязва ДПА.
Прекратяването на огъня е в сила от 27 ноември. През това време освен изтеглянето на "Хизбула", израелската армия трябва да напусне Ливан, а ливанската армия да засили присъствието си в граничния район.
/АГ/

Title Кипърският президент Христодулидис заяви, че е готов за преговори с лидера на кипърските турци Татар;;;5751943/8ef87467d3a74e2e877ae1eabf66e901--0--904c8cf507a24d4db06754a61366d320.jpg?l=1000: 
Президентът на Република Кипър Никос Христодулидис изрази готовност да се срещне с лидера на кипърските турци Ерсин Татар, като подчерта, че е в ход подготовка за конференция в по-широк формат по кипърския въпрос, съобщава изданието "Сайпръс мейл".
Говорейки след тържествата по повод Богоявление на пристанището Ая Напа, президентът изтъкна ангажимента си за постигане на съществен напредък по този въпрос.
"Напълно сме подготвени за среща с г-н Татар. Същевременно започнахме подготовка за разширена кипърска конференция, която, доколкото знам, може да се състои през март", посочи Христодулидис. Той все пак отбеляза, че няма официално потвърждение от ООН все още.
Христодулидис изтъкна спешната необходимост от възобновяване на преговорите за решаване на кипърския проблем, като заяви, че "минаването на времето не помага, то създава нови свършени факти, които наблюдаваме всеки ден". "Нашите инициативи донесоха нов тласък по кипърския въпрос и се надявам, че до пролетта ще можем да започнем съществени преговори от там, докъдето бяхме стигнали", добави Христодулидис.
Запитан за празнуването на Богоявление в разделената родина, президентът изрази надежда за повторно обединение на острова. "Да се надяваме, че ще празнуваме следващото Богоявление в свободна Фамагуста. Ще направим всичко възможно да постигнем тази цел", заяви той.
Кипър е разделен на две части от 1974 г., когато турската армия нахлу в северната част на острова като реакция на държавен преврат, целящ присъединяването на Кипър към Гърция. През 1983 г. в северната част на острова едностранно е обявена Севернокипърска турска република, призната само от Анкара. Турция настоява за решение на кипърския въпрос чрез две държави, докато Република Кипър и Гърция остават на позицията за федеративно решение.
/СУ/

Title Адриан Андреев загуби от парагваеца Вайехо на старта на квалификациите на Откритото първенство на Австралия;;;66385/%D0%90%D0%BD%D0%B4%D1%80%D0%B5%D0%B5%D0%B23.jpg?l=1000: 
Българският тенисист Адриан Андреев загуби на старта на квалификациите на Откритото първенство на Австралия от парагваеца Даниел Вайехо с 4:6, 4:6 за час и половина на корта. Мачът между двамата бе забавен заради дъжд.
Андреев, който е под номер 217 в ранглистата на АТП, допусна само един пробив в първия сет в десетия гейм, но той се оказа решаващ за 6:4 за съперника му.
Вайехо, който е 233-и в света, започна с по-голямо самочувствие втория сет и поведе след пробив с 3:0. Втората ракета на България обаче показа характер и след общо три разменени пробива - два за българина, изравни при 4:4.
В десетия гейм се повтори станалото в първата част, като при сервис на Андреев Вайехо пропусна един мачбол, но при втория затвори мача.
В полуфиналите на квалификациите Даниел Вайехо чака победителя от двубоя между французина Аролд Майо и Ясутака Учияма от Япония. 
/ХБ/

Title На Йордановден източноправославните свещеници изпълняват тропара „Во Йордане крещающуса“, посочват от музей „Етър“;;;undefined: 
Всяка година на 6 януари източноправославните отци изпълняват тропара  „Во Йордане крещающуса“ на празника Богоявление – денят, в който Иисус Христос е бил кръстен в река Йордан. Това съобщава Румяна Денчева, уредник отдел „Духовна култура“ в Регионален етнографски музей на открито (РЕМО) „Етър“.
Казват, че по време на обреда небесата се отварят и на земята е триединният Бог – отец, син и дух. За християните кръщението е равнопоставено с раждането – то е границата, след която човек не само добива право на собствено име и влиза в социума, но си осигурява и вечен живот чрез вярата, посочват от музея.
„Като спомен от първото кръщение свещениците и днес извършват ритуално осветяване на водите чрез хвърляне на кръст и отслужват тържествена литургия – Велик водосвет. Те обновяват светената вода в храмовете, а вярващите си вземат от нея за вкъщи и я ползват през цялата година за лечение, „почистване“ на дома от зло и уроки по хора и добитък. С донесена от църквата свещ се запалва с „нов“ огън на кандилото в семейния иконостас, а иконата се измива със светената вода или на река. Вярва се, че дори да не е взета от храм, в този ден водата е лековита, защото сам Господ е отворил небето и я е кръстил, прибрал е демоните, обикаляли в нашия свят през мръсните дни и е изпълнил някои от добрите желания на хората. А човешките щения от време оно са свързани със здраве, берекет и любов, и празникът Водици, както българите, заради голямото място на водата в него, наричат Богоявление (Йордановден), им дава възможността да ги получат, или поне да се надяват“, обясни още Румяна Денчева.
Който иска здраве – да се окъпе или поне измие с богоявленска вода, който иска берекет – да гледа замръзва ли водата на кръста след изваждането му и има ли дебел сняг – обещание за голям комат и плодородие, който иска любов – да донесе „мълчана“ вода и да я остави под звездите, като каже желанието си. В някои региони на страната вечерта преди Йордановден е последната – трета кадена вечер, която е с постна трапеза, а на сутринта стопанката на дома меси три питки – за дома, за гостите и оставена за минувачите с менче вино, посочват от РЕМО „Етър“. 
С тези действия приключва коледно-новогодишният празничен цикъл и животът поема организирания си делничен ход в човешки, природен и космически план. Възобновяват се домакинските дейности – предене, плетене, тъкане за жените, а за мъжете – ходене в гората за дърва, по нивите или пътуване. Започват седенки, годежи, венчавки, кръщавки, ограничени и забранени през постите и празниците.
„Богоявление, както и водата, която е основна част от обредите, свързани с него, е граница – край и начало. Край на старата година, на хаоса и злото, на забрани и ограничения, които, минали през магичната вода, прекъсват. То е и началото – Нова година, Млада Бога, надежда за добруване, здраве и благоденствие, предречени от коледари, пожелани от сурвакари и оплодени от вложените човешки труд и пот. И така от векове и за векове“, каза още Денчева.
Тези, на които са им пели „Во Йордане крещающуся…” и са им дали имена Банчо, Богдан, Богомил, Божил, Божидар, Божан, Боголюб, Бончо, Борислав, Боян, Данчо, Динко, Йордан, както и женските им съответствия или Бистра, днес празнуват имен ден, посочват още от музея.
/ХТ/

Title Контузената Наоми Осака е оптимист за участието си на Откритото първенство на Австралия по тенис;;;10491367/7906ae44dc8b4988bca4ecd622547553--0--f11991f5ae454e9c8cbfca496fcf3914.jpg?l=1000: 
Японската тенисистка Наоми Осака ще премина на скенер заради контузията, която я принуди да се откаже на финала на турнира в Оукланд срещу датчанката Клара Таусон, но тя е оптимист за участието си на Откритото първенство на Австралия, което започва в неделя. Това заяви бившата номер 1 в понеделник, цитирана от Ройтерс.
Осака, която е шампионка от Мелбърн през 2019 и 2021, напусна със сълзи двубоя си с Таусон, като бе спечелила първия сет с 6:4, а това бе първият й финал за последните три години.
"Ще имам ядрено-магнитен резонанс, но не чувствам, че е нещо сериозно и съм оптимист за Австралия", каза Осака в кратко изявление.
Осака, която е носителка на четири титли от Големия шлем, се завърна на корта след повече от година майчинство и показва отлична форма м началото на годината. Тя се завърна в Топ 50 на ранглистата. 
/ХБ/

Title САЩ защити титлата си на Световното първенство по хокей на лед за младежи до 20 години;;;10496576/f9b74c3c6bc14f1da61b673e39c99d96--0--de6d5656c9b443a79e2ff330a4c1f173.jpg?l=1000: 
САЩ победи Финландия с 4:3 след продължение защити титлата си на Световното първенство по хокей на лед за младежи до 20 години в Отава (Канада).
Теди Стига донесе успеха на американците в 8:04 минута на допълнителното време, а за първи път в историята САЩ успя да спечели златото в поредни шампионати.
Финландия водеше с 3:1 две минути и половина преди края на втората третина, но не успя да удържи, въпреки отличните изяви на вратаря си Петери Римнипен, който завърши с 36 спасявания.
Коул Хътсън се отличи с гол и асистенция за победителите, а Джеймс Хейгън и Брандън Свобода също се разписаха. Трей Огюстин отрази 21 шайби, а американците заслужиха трофея за седми път.
Емил Пиениниеми, Йесе Кискинен и Туомас Уронен бяха точни за европейците, които спечелиха последната си пета титла от надпреварата през 2019 година.
В мача за третото място Чехия надделя над Швеция с 3:2 след дузпи. Двата отбора поставиха рекорд на първенствата с изпълнението на 28 наказателни удари, за да определят носителя на бронза. Капитанът на чехите Едуард Сале вкара решаващата дузпа.   
/ДВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Москва планира да сподели с Пхенян усъвършенствана сателитна технология, заяви Блинкън;;;10496679/ecb85174e2d842fa9705ab6bc5f72e34--0--73ca8b4b7b934f13a692ff23fcdfe30b.jpg?l=1000: 
Москва се стреми да разшири сътрудничеството си в областта на космическите изследвания със Северна Корея в замяна на изпращането на войници, които да помогнат на руските сили във войната с Украйна, заяви държавният секретар на САЩ Антъни Блинкън, цитиран от Франс прес.
"КНДР (Корейската народнодемократична република) вече получава руско военно оборудване и обучение. Днес имаме основание да смятаме, че Москва възнамерява да сподели с Пхенян напреднали космически и сателитни технологии", заяви ръководителят на американската дипломация на пресконференция в Сеул.
САЩ смятат, че Русия "може би е на прага" на официалното признаване на ядрения статут на Северна Корея, добави Блинкън.
На съвместната пресконференция Блинкън и южнокорейският му колега Чо Те-джул осъдиха изстрелването на балистична ракета от Северна Корея, като подчертаха, че то нарушава множество резолюции на Съвета за сигурност на ООН.
Позицията на украинската армия в руската Курска област, където тя води офанзива от миналото лято, ще бъде важна при евентуални мирни преговори между Киев и Москва, подчерта още държавният секретар на САЩ.
"Позицията им в Курск е важна, защото със сигурност е елемент, който ще бъде взет предвид при евентуални преговори, които могат да се проведат през тази година", заяви Блинкън на пресконференция в Сеул, първи етап от прощалната му обиколка, която ще го отведе и в Япония и Европа.
Вчера Москва заяви, че е отблъснала нова украинска офанзива в този граничен регион, където силите на Киев вече контролират няколкостотин квадратни километра, припомня АФП. Според руската армия "щурмовата група на украинската армия е била разгромена от артилерията и авиацията". "Операцията по унищожаване на подразделенията на украинските сили продължава".
Според Запада и Киев в този район Русия получава от няколко седмици подкрепа от хиляди севернокорейски войници.
На пресконференцията Блинкен заяви също, че се стреми да постигне споразумение за примирие в Газа и освобождаване на израелските заложници през оставащото му време на поста, отбелязва Ройтерс.
"Ако не пресечем финалната линия през следващите две седмици, аз съм уверен, че в някакъв момент може да се стигне до приключване и когато това стане, то ще бъде въз основа на плана, който президентът Байдън предложи", подчерта държавният секретар на САЩ пред медиите в Сеул. Очаква се на 20 януари новоизбраният президент на САЩ Доналд Тръмп да встъпи в длъжност, припомня АФП.
/АГ/

Title Православните християни в няколко балкански страни се готвят за Бъдни вечер;;;10484912/%D0%9A%D0%BE%D0%BB%D0%B5%D0%B4%D0%B0.jpg?l=1000: 
Православните християни в Сърбия, Черна гора, Северна Македония и в босненската Република Сръбска се подготвят да отбележат днес Бъдни вечер и да посрещнат Рождество Христово утре. 
Тези страни честват Коледа по стария, Юлиански календар, създаден по времето на Юлий Цезар през 45 г. пр. Хр., и не са приели широко използвания Григориански календар, въведен от папа Григорий в Рим през 1582 г. 
На 7 януари Рождество Христово празнуват също Русия, Беларус, Грузия и голяма част от православните в Молдова, докато Украйна премина от 2023 г. към честване на Коледа по Григорианския календар, за да се разграничи от руската църква.  
Православните християни в Северно Косово, както и монасите в Света гора, също ще празнуват Коледа утре.
Те честват Рождество с множество традиции и обичаи, които започват още от деня на Бъдни вечер, когато се отсича бъдникът, който се пали преди празника и гори до Коледа, когато се възвестява радостта от раждането на Христос.
Бъдни вечер се отбелязва и с литургия и събиране на семейството около постната трапеза, която включва мед, лук, фасул, зеле, риба, плодове и ядки (орехи, лешници, ябълки, сушени сливи), разказва сръбският вестник "Данас". Сутринта на Бъдни вечер се меси и хляб, който вечерта се разчупва с ръце.
Един от обичаите е заедно с бъдника в къщата да се внесе и жито, така че следващата година да бъде плодотворна. 
В навечерието на големия християнски празник подовете се поръсват със слама, за да заприличат домовете на яслите във Витлеем, където е роден Исус Христос. 
На Бъдни вечер не се спи, а се бди и се очаква свещеният момент на Рождество Христово.
Някои хора слагат на трапезата си пари, за да бъде богата цялата година, разказва сръбското издание "Курир". Със същата цел се яде и маково семе в деня на Бъдни вечер. Традицията повелява да не се пие алкохол, за да не бъде "пияна" цялата година.
Според вярванията на Бъдни вечер нищо не трябва да се изнася от дома.
Има традиция в нощта преди Коледа да се трошат орехи, за да се види какви ще бъдат късметът и здравето на семейството. 
Сърбите наричат Коледа Божич, а в Северна Македония празникът е известен като Божик.
Гърция, България и Румъния, които следват Григорианския календар, вече отпразнуваха Коледа на 25 декември. Заедно с тях Рождество Христово почетоха и близо 174 хиляди православни християни, живеещи в Албания според данните от последното преброяване. 
/ПК/

Title Ню Йорк Айлъндърс, Каролина и Торонто спечелиха мачовете си в НХЛ след продължения;;;10495870/a935b6af066a408593149e7debae18af--0--cee49c66e10e4ec285a08522bffe88b5.jpg?l=1000: 
Срещи от редовния сезон на Националната хокейна лига (НХЛ) на САЩ и Канада:
/ХБ/

Title Сериалите "Шогун" и "Хитринки" спечелиха водещите награди "Златен глобус" в телевизионните категории;;;10496536/3c583fb86ec14582bc2f2613b0236c37--0--beb8a426cdac435aa4045f2664987a81.jpg?l=1000: 
"Шогун", историческият епос, чието действие се развива в императорска Япония, спечели наградата за най-добър драматичен телевизионен сериал на церемонията по връчването на наградите "Златен глобус" в неделя, а "Хитринки" - за изобретателна възрастна стендъп комичка, беше отличен като най-добър комедиен сериал, съобщиха световните осведомителни агенции. 
"Шогун" спечели и отличията за най-добра женска и мъжка роля за Анна Савай и Хироюки Санада.
"Благодаря на всички, които са били в живота ми. Всички вие ме доведохте дотук", каза Санада след победата си. "За младите актьори и творци по света - вярвайте в себе си и никога не се отказвайте", добави той.
Сериалът спечели общо четири награди, включително за най-добра поддържаща мъжка роля на Таданобу Асано, който играе Кашиги Ябушиге, владетел на Идзу.
"Шогун" проследява историята на Йоши Торанаг (в ролята Хироюки Санада), докато той открива тайни, които могат да му помогнат да унищожи своя врагове.
"Хитринки" взе още една награда - за най-добра женска роля в комедия за Джийн Смарт, която играе стендъп комедиантката Дебора Ванс.
Наградата за най-добър актьор в телевизионна комедия или мюзикъл получи Джеръми Алън Уайт за "Мечката". 
Сред другите победители са Baby Reindeer на Нетфликс за най-добър лимитиран сериал или антология.
Джесика Гънинг получи наградата за най-добра поддържаща женска роля за превъплъщението си в Марта Скот в продукцията Baby Reindeer.
Колин Фарел взе наградата за най-добра мъжка роля в лимитиран сериал или антология за изпълнението си на злодея Осуалд Коб в "Пингвинът".
/ТС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title По изгрев слънце в Шипка спазиха богоявленската традиция;;;undefined: 
This is a modal window.
Beginning of dialog window. Escape will cancel and close the window.
End of dialog window.
За поредна година в Шипка първи „спасиха“ богоявленския кръст. По традиция дървеното разпятие тук се хвърля на зазоряване, а тази година в ледените води на река „Селска“ скочиха над 40 мъже от града и от други населени места в страната, които се хванаха на традиционното хоро.
Най-бърз тази година беше 17-годишният Станислав Младенов. Той е родом от Долни Чифлик, Варненско и е дошъл в Шипка специално за ритуала. Дойдохме с моите приятели, за да спазим традицията, гордея се, че точно аз хванах кръста, каза той и посочи, че оттук нататък ще идва всяка година, за да спази тази традиция, както спазва и всички останали. Станислав Младенов пожела на всички именници да бъдат живи, здрави и весели. По традиция той предаде разпятието на най-младия участник в ритуала – именика Борислав, който е на шест години и участва в ритуала от 2-годишен. 
Мостът на река „Селска“, където се организира богоявленският ритуал, е историческа забележителност за града. Той е построен през 1902 година специално за да преминат през него камбаните на Шипченския манастир, най-голямата от които е тежала почти 12 тона. История има и самата река - в нея е била построена първата електроцентрала на Шипка през 20-те години на миналия век.
В Шипка богоявленският ритуал е преплетен и с местна традиция – всяка година на днешния ден шипченци отдават почит към местния войвода Пеньо Черньоолу. Песента за него с годините се е превърнала в химн на богоявленския ритуал в града, а задължително условие за всички участници е да я знаят. Ден по-рано мъжете се събират на войводска вечер, където се запознават с историята на хайдутина, а празникът на Богоявление започва с литийно шествие и поднасяне на венци и цветя пред паметника му. 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Общо 12 катастрофи са станали през изминалото денонощие;;;3412165/%D0%BF%D0%B0%D1%82%D1%80%D1%83%D0%BB%D0%BA%D0%B01.jpg?l=1000: 
Общо 12 тежки пътнотранспортни произшествия са регистрирани през изминалото денонощие, сочи информация на сайта на Министерството на вътрешните работи (МВР). Ранени са 19 човека, загинали няма.
В София са станали 25 катастрофи, няма загинали и ранени.
От началото на месеца МВР регистрира 58 тежки пътнотранспортни произшествия, с петима загинали и 81 ранени.
Преди ден служебният министър на вътрешните работи Атанас Илков отчете, че мерките дават резултат и през 2024 г. има с 49 загинали по-малко в сравнение с 2023 г. В предаването „Защо, г-н министър?“ по бТВ той коментира, че с 220 по-малко са установените случаи на водачи, които управляват автомобил с над 1,2 промила алкохол в кръвта. 
/МК/

Title Отборът на Оклахома Сити постигна срещу шампиона Бостън 15 поредна победа в НБА;;;10495218/80bbf2ea98014ee4b11ebbe43526c1fc--0--9908b01d4f6d498c9fbc80f1a02d9749.jpg?l=1000: 
Срещи от редовния сезон на Националната баскетболна асоциация (НБА) на САЩ и Канада:
/ХБ/

Title Един човек е загинал, а трима са пострадали при пожари през изминалото денонощие;;;9074737/BIB_8350.JPG?l=1000: 
Един човек е загинал, а трима са пострадали при пожари през изминалото денонощие. Това сочат данните на Главна дирекция „Пожарна безопасност и защита на населението“ (ГДПБЗН), публикувани на сайта на ведомството. Общо 91 пожара са били ликвидирани през последното денонощие. 
С преки материални щети са 30 пожара, някои от тях са възникнали в жилищни сгради, в транспортни средства, съоръжения на открито и др. Без нанесени материални щети са 61 пожара. Част от тях са възникнали след запалване на сухи треви, отпадъци, повреда на готварски уреди и комини и др.
Извършени са 22 спасителни дейности и помощни операции, от които три при катастрофи в транспортни средства. Екипи на ГДПБЗН са оказали техническа помощ при катастрофи, помагали са на пострадали граждани и др. Пожарникарите са реагирали на 120 сигнала за произшествия. Отчетени са седем фалшиви сигнала.
Преди ден възрастна жена загина при пожар в блок 26 в бургаския комплекс “Изгрев“. Вероятната причина за инцидента е късо съединение.
/МК/

Title Беседа „Чудо голямо“, посветена на сътворението, организира Българската православна църковна община „Св. св. Кирил и Методий“ в Хамбург;;;undefined: 
От Българската православна църковна община „Св. св. Кирил и Методий“ в германския град Хамбург съобщиха за рубриката „БГ Свят“ на БТА, че на 19 януари от 13:00 часа местно време организират следваща беседа „Чудо голямо“, която ще бъде посветена на сътворението.
„На 19 януари Ви каним на Божествена света литургия и след това на беседа за сътворението от поредицата беседи „Чудо голямо“ от 13:00 ч. Второто тримесечие на срещите ни ще се фокусира върху Твореца, докато първите три беседи имаха за предмет човешката личност. Беседите са във времева рамка от 30 до 45 мин., след което каним по-големите на отворена дискусия“, посочиха от църковната община.
От споделения плакат за събитието става ясно, че следващите беседи ще бъдат на 16 февруари (на тема „Законът“) и 6 април (на тема „Любовта“).
В сайта на Българската православна църковна община „Св. св. Кирил и Методий“ в град Хамбург е представена следната информация за нея:
„Българската православна църковна община „Св. св. Кирил и Методий“ в град Хамбург (Die Bulgarische orthodoxe Kirchengemeinde "Die Heiligen Kyrill und Methodius" - Hamburg e.V.) принадлежи към Западно- и Средноевропейска епархия на Българската православна църква. Предстоятел на епархията с главно седалище в Берлин е митрополит Антоний.
На 11 май 2019 г. в хамбургския квартал Айлбек Негово Високопреосвещенство Западно- и Средноевропейският митрополит Антоний отслужи тържествена архиерейска Света литургия и откри новата Българска църква в сградата на красивата Великденска църква. Това беше благословено събитие, плод на дългогодишна усилена работа на отец Кръстин Апостолов и църковното настоятелство на енорията, както и на множество доброволци, дарили труд, мисъл и средства.
От основаването си през 2007 г. до пролетта на 2019 г. Българската православна църковна община „Св. св. Кирил и Методий“ в Хамбург беше „на гости“ в различни храмове, собственост на протестантската църква в града. Първите няколко години енорията празнуваше богослужения в Бугенхагенкирхе в Бармбек. След това за няколко месеца беше приютена в църковна сграда на Рьонтгенщрасе, докато се премести в параклиса на гробището Дийбстайх.
През месец ноември 2018 г. църковната община пое дългосрочно грижата за сградата на Остеркирхе в Айлбек. Благодарение на незаменимата подкрепа на проф. Герд-Винанд Имайер (почетен консул на България в Северна Германия) и г-жа Астрид Клайст (Пробст на Евангелска църква в Хамбург) българската община прие ключовете за новия си дом от пасторката Юта Юнгникел, чиято община ползваше сградата дотогава“.
/ЙК/

Title Москва планира да сподели с Пхенян усъвършенствана сателитна технология, заяви Блинкън;;;10496679/ecb85174e2d842fa9705ab6bc5f72e34--0--73ca8b4b7b934f13a692ff23fcdfe30b.jpg?l=1000: 
Москва се стреми да разшири сътрудничеството си в областта на космическите изследвания със Северна Корея в замяна на изпращането на войници, които да помогнат на руските сили във войната с Украйна, заяви държавният секретар на САЩ Антъни Блинкън, цитиран от Франс прес.
"КНДР (Корейската народнодемократична република) вече получава руско военно оборудване и обучение. Днес имаме основание да смятаме, че Москва възнамерява да сподели с Пхенян напреднали космически и сателитни технологии", заяви ръководителят на американската дипломация на пресконференция в Сеул.
САЩ смятат, че Русия "може би е на прага" на официалното признаване на ядрения статут на Северна Корея, добави Блинкън.
Позицията на украинската армия в руската Курска област, където тя води офанзива от миналото лято, ще бъде важна при евентуални мирни преговори между Киев и Москва, подчерта още държавният секретар на САЩ.
"Позицията им в Курск е важна, защото със сигурност е елемент, който ще бъде взет предвид при евентуални преговори, които могат да се проведат през тази година", заяви Блинкън на пресконференция в Сеул, първи етап от прощалната му обиколка, която ще го отведе и в Япония и Франция.
На съвместната пресконференция Блинкън и южнокорейският му колега Чо Те-джул осъдиха изстрелването на балистична ракета от Северна Корея, като подчертаха, че то нарушава множество резолюции на Съвета за сигурност на ООН.
/АГ/

Title Олимпик Марсилия вкара пет гола на Льо Авър във френската Лига 1;;;6331723/a945eacd01a64f3aa5071b07947285d9--0--24229f0865894e50a22e79a25e528ef7.jpg?l=1000: 
Отборът на Олимпик Марсилия започна силно 2025 година, като се наложи над гостуващия Льо Авър с 5:1. Таки тимът затвърди второто си място в класирането, възползвайки се и от грешната стъпка на Ланс, загубил от Тулуза и вече има три точки аванс пред Монако.
Валентен Рожие, Билал Надир, Нийл Мопе, Ели Уаи и Улисес Гарсия бяха петимата различни голмайстори на европейския шампион от 1991. Публиката на стадион "Велодром" дори си позволи да скандира името на голмайстора на Льо Авър Андре Аю в края, който е бивш футболист на Олимпик.
Льо Авър записа четвърта поредна шампионатна загуба, като е на предпоследното 17-о място в класирането. Тимът бе елиминиран и от аматьорите от Сен-Бриьок за Купата на Франция.
Срещи от 16-ия кръг на футболното първенство на Франция:
/ХБ/

Title Рома надигра Лацио в дербито на Рим;;;10494064/00c4c87c68584db28f2027de2281d05e--0--e33e0e48f4324ce3aec75a18b550f6ff.jpg?l=1000: 
Рома се наложи над Лацио с 2:0 в дербито на Рим в 19-ия кръг на италианската Серия А. Тимът на Клаудио Раниери си осигури трета поредна домакинска победа с ранни голове през първата част на Лоренцо Перегрини и Алексис Самемакерс.
Лацио бе фаворит преди началото на мача, като водеше на столичния си съперник с 15 точки в класирането. Началото обаче бе за Рома, като Ману Коне изпусна чисто положение още в първите минути на срещата.
Малко по-късно критикуваният капитан на Рома Пелегрини вкара със страхотен удар под гредата първия си гол за първенството през сезона. Рома се възползва от объркването на съперника и още в 18-ата минута след добро взаимодействие между Артьом Довбик и Пауло Дибала Салемакерс бе изведен зад защитата и белгиецът удвои преднината на тима си.
Лацио, който бе спечелил шест от последните си седем гостувания, започна по-силно след почивката, но вратарят Миле Свилар спаси положения на Тати Кастеянос и Матео Гендузи. В добавеното време на мача Кастеянос от Лацио бе изгонен от терена с директен червен картон. 
С успеха Рома се изкачи в първата половина на класирането на десето място, а Лацио остана за момента в Топ 4, но се отдалечава от челната тройка. 

Първенство на Италия по футбол, мачове от 19-ия кръг в Серия А:
/ХБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Северна Корея изстреля балистична ракета на фона на визита на Блинкън и на политическата криза в Южна Корея;;;undefined: 
Северна Корея изстреля днес една балистична ракета, която е паднала на изток от страната в Японско море, предадоха Асошиейтед прес и Ройтерс, като се позоваха на южнокорейските въоръжени сили.
По последни данни ракетата е била със среден обсег.
Японската брегова охрана съобщи за една паднала ракета извън изключителната икономическа зона на страната.
Това е първият севернокорейски ракетен опит от около два месеца. Той бе извършен в момент, когато държавният секретар на САЩ Антъни Блинкън е в Сеул, за да обсъди с южнокорейските съюзници севернокорейската ядрена заплаха и други въпроси, отбелязват АП и Ройтерс.
Освен това визитата се състои в момент на политическа криза в Южна Корея, чийто президент Юн Сук-йол бе отстранен от парламента заради въведеното за кратко от него в началото на миналия месец военно положение.
САЩ имат пълно доверие в устойчивостта на южнокорейската демокрация и в лидерството на изпълняващия длъжността държавен глава министър на финансите Чой Сан-мок, каза днес Блинкън. Той също така подчерта на среща с временния президент непоколебимата подкрепа на САЩ за Южна Корея.
Блинкън и Чой осъдиха севернокорейския ракетен опит в нарушение на резолюции на Съвета за сигурност на ООН.
Заповедта за арест на Юн Сук-йол изтича в полунощ (17 ч. българско време). Южнокорейската агенция за разследване на корупцията по високите етажи на властта поиска действието на заповедта да бъде удължено и изпълнението ѝ да бъде поето от полицията.
/АГ/

Title ОБНОВЕНА "Емилия Перес" и "Бруталистът" триумфираха на церемонията за наградите "Златен глобус";;;10496529/66cdb693e2374aae9d6513798c56f99d--0--bff3198a45b748b3b170bc7d71c5d8c9.jpg?l=1000: 
"Емилия Перес" и "Бруталистът" триумфираха във филмовите категории на церемонията за 82-рите награди "Златен глобус", която се състоя в хотел "Бевърли Хилтън" в Бевърли Хилс, щата Калифорния, предадоха осведомителните агенции.
“Златен глобус” в категорията за най-добър филм - мюзикъл или комедия получи "Емилия Перес", а "Бруталистът" беше отличен като най-добър филм - драма.
Мюзикълът, който беше с най-много номинации - десет, грабна общо четири отличия. "Емилия Перес" взе статуетка за най-добър чуждоезичен филм - награда, която режисьорът Жак Одиар посвети "на всички, които днес се чувстват обезпокоени". Зоуи Салдана спечели "Златен глобус" в категорията за най-добра актриса в поддържаща роля. Продукцията, разказваща за мексикански наркобарон, който се подлага на операция за смяна на пола, за да стане жена, беше отличена и за най-добра песен за El Mal.
"Бруталистът", който беше със седем номинации, получи три отличия. Освен за най-добър филм - драма, Ейдриън Броуди спечели "Златен глобус" за най-добър актьор и Брейди Корбет за най-добър режисьор.  "Бруталистът", чиято продължителност е около три часа и половина, е за оцелял от Холокоста, който бяга в САЩ, за да преследва американската мечта. 
"Златен глобус" за най-добра актриса във филм - драма получи Фернанда Торес за ролята си във "Все още съм тук".
Деми Мур бе удостоена с наградата за най-добра актриса в мюзикъл или комедия за участието си във "Веществото". Отличието при мъжете в тази категория отиде при Себастиан Стан за "Различен човек".
Кийран Кълкин взе статуетката за най-добър актьор в поддържаща роля за "Истинска болка".
За най-добър сценарий беше отличен Питър Строган за "Конклав". 
Призът за най-добра анимация беше присъден на латвийската продукция "Флоу" (Flow).
Комедийната актриса Ники Глейзър беше водеща на церемонията, излъчвана по Си Би Ес и платформата "Парамаунт плюс". 
Спечелването на "Златен глобус" може да подпомогне филмовите продукции преди кулминацията на наградния сезон - "Оскар"-ите през март. Ако даден филм или актьор получи "Златен глобус", това увеличава вероятността член на американската Академия за кинематографично изкуство и наука да разгледа този проект.
Победителите на наградите "Златен глобус" се избират от 334 журналисти от 85 страни, в сравнение с около 9000 имащи право на глас, които определят носителите на "Оскар", припомня Ройтерс.
/НС / ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Делян Пеевски, лидер на ДПС и ПГ на ДПС-НОВО НАЧАЛО: Хората и бизнесът не трябва да плащат цената на политическата нестабилност. Искаме нулево ДДС за хляба и 9% за ресторантьорите;;;undefined: 
ДПС-НОВО НАЧАЛО ще внесе предложение за запазване на мерките, с които се освобождават от ДДС хляба и брашното и се запазва ставката от 9% ДДС за ресторантьорския бизнес. Решението ни е продиктувано от резкия скок в цените на хляба и хлебните изделия, които са основни за трапезата на българите в първите дни на годината, заради връщането на 20% ДДС от 1 януари. 
За нас е неприемливо цената на политическата нестабилност и неспособността на партиите да излъчат редовно правителство да се плаща от хората и бизнеса и така, както предложихме мораториум върху цените на електроенергията до изясняване на ситуацията с ЕРП-тата, така настояваме за трайно установяване на диференцираните ставки за ДДС. 
Всички мерки, които предлагаме са свързани с това хората да получат подкрепа в политически нестабилна ситуация и в отговор на принципите ни, че политиката трябва да бъде обърната към и за хората.
 
/ХЯ/

Title АПИ: Информация за състоянието на републиканските пътища към 06:30 ч. на 06.01.2025 г.;;;53447/API.jpg?l=1000: 
I. МЕТЕОРОЛОГИЧНА ОБСТАНОВКА:
Температурите са в интервала от -19°С до +6°С.
Времето над страната е предимно ясно.
Слаб вятър духа в областите: Добрич, Разград, Търговище, Шумен.
Пътните настилки са предимно мокри, на места заледени, обработени и проходими при зимни условия.
II. СЪСТОЯНИЕ НА АВТОМАГИСТРАЛИТЕ:
АМ „Тракия“:
Област София:
Движението при Мухово от км 44+400 до км 46+480 посока Бургас се осъществява с повишено внимание поради обезопасяване на пътния участък в аварийната лента. Срок до 31.12.2025 г.;
Област Стара Загора:
Движението по АМ „Тракия“ в участъка от км 208+000 до 229+000 в двете посоки се осъществява с повишено внимание и стесняване на едната лента за движение, поради поетапна подмяна на ограничителни системи за пътища. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 10.01.2025 г.
Област Бургас:
Движението от км 346+400 до км 349+000 в посока София се осъществява с повишено внимание по активната и изпреварващата лента поради частични ремонтни дейности на асфалтовата настилка в аварийната лента. Аварийната лента е ограничена. Скоростта е ограничена на 70 км/ч. Водачите да се движат с повишено внимание и съобразена скорост. Участъкът е сигнализиран с пътни знаци. Срок до 31.12.2025 г.;
АМ „Хемус“:
Област София:
Във връзка с ремонтнo - възстановителни дейности по тунели „Топли дол” и „Правешки ханове” на АМ „Хемус“, за което има въведена временна организация на движението, с цел осигуряване на нормална проходимост и недопускане образуване на транспортни затруднения, предвид очаквания засилен трафик във връзка с предстоящите празнични и почивни дни и предприемане на мерки за превенция на транспортния травматизъм, се въвежда ВОБД както следва:
1.     За посока град София на 06.01.2025 г. (понеделник) в тунел „Топли дол“ и тунел „Правешки ханове“ се обособят две ленти за движение, като за посока Варна движението се ограничава при км 30+260 /п.в. „Витинска река“/, с обход по път I-1 и път II-17 и връщане на АМ „Хемус“ при при км 47+060 /ПВ „Ботевград/, след което движението се ограничава при км 52+760 /ПВ „Правец“/, с обход по път I-3 и връщане на АМ „Хемус“ при км 60+440 /ПВ „Осиковска Лакавица“/.
2.     За посока град Варна - спиране на моторни превозни средства, предназначени за превоз на товари с технически допустима максимална маса над 12 тона на АМ „Хемус“, като тежкотоварното движение да се отклонява по републикански път I-1 при магазин „Джъмбо“ до п.в. „Яна“, където да изчакват на място.от 08:00 часа до 14:00 часа на 06.01.2025 г. (понеделник);
3.     За посока град София - спиране на моторни превозни средства, предназначени за превоз на товари с технически допустима максимална маса над 12 тона на АМ „Хемус“, като тежкотоварното движение да се отклонява по републикански път I-1 при ПВ „Ботевград“ и изчакват на място  на път II-17 /ПИК при Ботевград/.от 08:00 часа до 14:00 часа 06.01.2025 г. (понеделник);
4.      Часовите диапазони за МПС с технически допустима максимална маса над 12 тона могат да бъдат променяни, в зависимост от трафика, с цел осигуряване на нормална проходимост и недопускане образуване на транспортни затруднения;
 Ограничава се преминаването в тръбата посока София на тунел „Правешки ханове“, като движението се осъществява двупосочно в тръбата посока Варна поради ремонтни дейности. Срок до 31.07.2025 г.;
Ограничава се преминаването в тръбата за София на тунел „Топли дол“, като движението се осъществява двупосочно в тръбата за Варна поради ремонтни дейности. Срок до 03.06.2025 г.;
Област Варна:
Движението по аварийната лента от км 388+710 до км 389+290 в посока София е ограничено поради компрометиран участък от асфалтовата настилка. Движението на МПС се осъществява по активната и изпреварващата лента. Скоростта на движение се ограничава до 80 км/ч. Участъкът е сигнализиран с пътни знаци. Срок до 31.03.2025 г.
АМ „Струма“:
Област Благоевград:
Движение с повишено внимание при км 151+460 ляво /посока София/- площадка за отдих, поради извършване на СПО от Регионална Дирекция „Гранична полиция“. Водачите да се движат с повишено внимание и съобразена скорост, съгласно създадената организация за движение. Срок от 10:00 ч. на 05.01.2025г. до 10:00 ч. на 06.01.2025 г.;
Движението в участъка от км 370+400 до км 373+100 се осъществява двупосочно в лявото и дясното платно за движение на магистралния участък, като се запазва етапната връзка при км 373+100, при съществуващо вече трасе на път I-1 (Е-79). Водачите да се движат с повишено внимание и съобразена скорост. Срок до 31.01.2025 г.;
Област Перник:
Движението в участъка от км 19+561 до км 22+144 в посока Благоевград се осъществява с повишено внимание поради монтиране на шумозащитни съоръжения. Затворена за движение е аварийна лента, като движението се осъществява по активна и изпреварваща лента. Участъкът е сигнализиран от пътни знаци. Срок до 28.02.2025 г.;
Движението по АМ Струма от км 19+389 до км 19+929 се осъществява с повишено внимание и ограничение на скоростта до 80 км/ч поради необходимостта от направа на обръщало за снегопочистваща техника през зимния сезон. Участъкът е сигнализиран с пътни знаци. Срок до 31.03.2025 г.;
Движението в участъка от км 23+270 до км 24+180 посока ГКПП „Кулата“ се осъществява с повишено внимание и ограничение скоростта до 50 км/ч във връзка с невъзможността за полагане на износващ пласт от асфалтово покритие. Участъкът е сигнализиран с пътни знаци. Срок до 15.01.2025 г.;
Област Кюстендил:
Движение с повишено внимание в тунел "Блатино" в дясната тръба посока София – Благоевград при км 56+800 поради надвиснал разклонителен кабел. Движението в района е сигнализирано с пътни знаци. Водачите да се движат с повишено внимание и съобразена скорост. Срок 08.01.2025 г.;
АМ „Марица“: няма въведени ограничения.
АМ „Черно море“: няма въведени ограничения.
АМ „Европа“: няма въведени ограничения.
ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:
1.   Проходи:
- „Върбишки“ - затворен за всички МПС. Срок: целогодишно; 
- „Златишки“ - затворен за всички МПС. Срок: целогодишно;
- „Котленски“ - отворен за всички МПС;
- „Приморски“ - отворен за всички МПС;
- „Републиката“ - отворен за всички МПС;
- „Ришки“ - отворен за всички МПС;
- „Печинско“ - отворен за всички МПС;
- „Рожен“ - отворен за всички МПС;
- „Предел“ - отворен за всички МПС;
- „Шипково – Рибарица“ - затворен за всички МПС;
- „Превала“ - отворен за всички МПС;
- „Троянски“ - затворен за всички МПС;
- „Айтоски“ - Движението по път III-208 през „Айтоски“ проход в участъка Айтос – Ябълчево от км 82+700 до км 94+200 е ограничено за МПС над 12 тона.
Обходен маршрут: по път II-73 през „Ришки“ проход.;
- „Вратник“ - забранен за МПС над 3,5 тона и над 10 тона на участъци. Срок до 31.12.2025 г.;
- „Петрохан“ - забранен за МПС над 12 тона в двете посоки, както и тегленето на ремаркета, както и движението на МПС с дължина над 12 метра. Срок: целогодишно;
- „Дюлински“ - за бранен за МПС над 3,5 тона;
- „Пампорово“ - забранен за МПС над 3,5 тона; 
- „Твърдишки“ - забранен за МПС над 10 тона; 
- „Шипка“ - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. 
IV. СЪСТОЯНИЕ НА РЕПУБЛИКАНСКАТА ПЪТНА МРЕЖА:
ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:
- път I-1 /Е79/ Граница Румъния – о.п. Видин – Димово – Ружинци – Белотинци – о.п. Монтана – о.п. Враца – Мездра – Ботевград – Горни Богров – о. п. София – Даскалово – о.п. Дупница – о.п. Благоевград – о.п. Симитли – Кресна – Кулата – граница Гърция:
Област Видин:
Движението по път Видин – Монтана в района на кръстовището с път III-141 Кула – Грамада – Срацимир от км 26+300 до км 27+300 се осъществява с повишено внимание, като временно се въвежда ВОБД поради изграждане на пътен подлез. В този участък за целта е изграден обходен път, като трасето се измества южно от сегашното му местоположение. Срок до 30.05.2025 г.
Област София:
Движението по път Мездра – Лютидол от км 161+000до км 172+000 се ограничава и в двете посоки за всички МПС поради строително монтажни работи за модернизация на пътя. 
Обходени маршрути:
-  леките автомобили до 3,5 т преминават по път III-1004 Паволче – Челопек, път III-1602 Челопек – Лютиброд, път II-16 Лютиброд – Елисейна – Своге, път II-18 Софийски околовръстен път и обратно.
За превозните средства над 3,5 т обходните маршрути са:
път II-13 Крапчене – Криводол – Борован – Бяла Слатина – Кнежа – Долни Дъбник, път I-3 Долни Дъбник – Луковит – Златна Панега – АМ „Хемус“ и обратно;
път II-15 Враца – Борован, път II-13 Борован – Бяла Слатина – Кнежа – Долни Дъбник, път I-3 Долни Дъбник – Луковит – Златна Панега – АМ „Хемус“ и обратно.
Движението по път II-16 София – Своге – Ребърково – Мездра е отворен само за движение на МПС до 3,5 тона до 13.01.2025 г.;
Във връзка с изпълнение на обект по модернизиране на път I-1 Мездра – Ботевград се въвеждат следните ограничения в участъка от км 176+700 до км 194+170:
Обособяване на вход-изход за строителна техника при км 193+390 ляво, км 193+470 дясно и 193+760 ляво и дясно и ограничаване на скоростта до 40 км/ч.;
Км 177+000 – изградена е етапна връзка между съществуващия път I-1 и новоизградения път, като се осъществява двупосочно в лявото платно до км 178+000, където преминава двупосочно в дясното платно. От км 178+800 до км 179+300 движението влиза отново по стария път, поради възникнало свлачище. От км 179+300 до км 180+800 движението продължава двупосочно в дясното платно;
От км 180+800 до км 191+960 движението се осъществява регулярно по новоизградения четирилентов път. Превключване на движението от двулентов към четирилентов път при км 180+800 в посока Ботевград и при км 191+960 в посока Мездра. Превключване на движението от четирилентов към двулентов път при км 180+800 в посока Мездра и км 191+960 в посока Ботевград; 
При км 192+140 е изградена етапна връзка за превключване на движението от съществуващия път I-1 към новоизградения път след с. Скравена;
Поради необходимост от извършване на защита на преносен газопровод „Русия – България“ – Северен клон при км 193+408, предвидена сигнализация за ВОБД от км 193+290 до км 193+590, без отбиване на движението – първи етап. Втори етап – ограничаване на движението от км 193+370 до км до км 193+460 и обособяване на байпас като обходен маршрут, със сигнализация от км 193+170 до км до км 193+880;
От км 193+540 до км 194+170 - работен участък от двете страни на съществуващия път, без отбиване на движението; 
Цялостната сигнализация за ВОБД е от км 176+700 до км 194+170 ляво и дясно, като скоростта на движение се ограничава до 30 км/ч. Срок 13.01.2025 г.;
Движението по път Ботевград – София от км 192+000 до км 215+600 се осъществява с повишено внимание поради влошено експлоатационно състояние на пътната настилка. Скоростта е ограничена до 50 км/ч. Срок до 31.03.2025 г.;
Движението на товарни МПС над 15 т в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 31.03.2025 г.;
Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 31.03.2025 г;
Въвежда се реверсивно движение по път София – Перник както следва:
Участък 1: от км 276+040 до км 277+610, като се обособяват 2 ленти за движение в посока София. Всеки работен ден от 06:00 ч. до 10:00 ч.
През последен празничен ден и всяка неделя от 10:00 ч. до 19:00 ч.
Участък 2: от км 278+567 до км 282+000, като се обособяват 2 ленти за движение в посока София от км 278+567 до км 281+800.
През последен празничен ден и всяка неделя от 10:00 ч. до 19:00 ч.
Област Перник:
Въвежда се реверсивно движение по път I-1 София – Перник в участъка от км 285+753 до км 286+985 както следва:
- всеки петък, или последния работен ден преди празници – две ленти в посока излизане от София, за времето от 12:00 ч. до 20:00 часа;
- първия почивен /празничен/ ден – две ленти в посока излизане от София, за времето от 08:00 ч. до 14:00 ч.;
- в последния почивен /празничен/ ден остава в сила постоянната организация на движение, която осигурява две ленти в посока влизане в София.
При необходимост и в други дни, след съгласуване с органите на сектор „Пътна полиция“ при СДВР. Реверсивно движение се въвежда в светлата част на денонощието при благоприятни атмосферни условия. По преценка на ОПУ София крайните часове могат да бъдат удължавани или скъсявани. Срок до 01.03.2025 г.;
Област Благоевград:
Движение с повишено внимание по път I-1 /Е-79/ Благоевград – Кресна в участъка от км 388+600 до 389+550 през Кривия тунел поради предстоящ ремонт на осветлението. Водачите да се движат с повишено внимание и съобразена скорост, съгласно въведената ВОБД. Срок до 10.12.2025 г.„
Движение с повишено внимание по път I-1 /Е-79/ София – Кулата в тунел „Железница“ поради частично неработещо осветление в тунела. Водачите да се движат с повишено внимание и съобразена скорост. Срок до отстраняване на повредата.;
- път І-2 /Е-70/ Граница Румъния – Русе – Цар Калоян – о.п. Разград – о.п. Шумен – Девня – Варна: 
Област Русе:
Движението през Дунав мост при Русе от км 0+000 до км 1+057 /на работни участъци по 400 м./ се осъществява двупосочно в една лента с пропускателен режим поради ремонтни дейности на мостовото съоръжение. Максималната допустима ширина на преминаващите МПС е 2.75 м. и обща маса до 60 т. Участъкът е сигнализиран с пътни знаци и адаптивна светофарна уредба. Ограничението на скоростта е до 20 км/ч. Срок до 10.07.2026 г. 
Област Шумен:
Движението в участъка Шумен – Варна от км 146+775 до км 158+095 е ограничено поради ремонтни дейности. Обходен маршрут на територията на област Шумен: двете посоки за МПС от Зайчино Ореше през п.в.Каспичан и качване на АМ Хемус до кръстовище с път I-2 /км 144+677/ Русе-Варна. Движението се регулира с пътни знаци. Срок до 07.01.2025 г.
Област Варна:
Движението по път Ветрино – Девня от км 166+853 до км 172+260 се ограничава и в двете посоки поради извършване на превантивен ремонт. Движението на МПС се пренасочва по обходни маршрути:
−           За МПС движещи се Ветрино – Девня отклоняване  по общински път при км 166+864 до  п.в. „Неофит Рилски“ и качване на АМ „Хемус“ в посока Варна до п.в. „Суворово“ при км 402+050, слизане от АМ „Хемус“ по път III-2009 до кръстовище с път I-2 до гр. Девня;
−           За МПС движещи се по път Девня – Варна по направление Неофит Рилски – отклоняване при км 174+385 по общински път до път III-2009 до п.в. „Суворово“, качване на АМ „Хемус“ – посока  София, движение по АМ „Хемус“ до п.в. „Неофит Рилски“ при км 392+340, слизане от АМ „Хемус“, по общински път до Неофит Рилски. Участъкът е сигнализиран от пътни знаци съгласно въведената ВОБД. Срок до 07.10.2025 г.;
Движението в участъка Зайчино ореше – с. Ветрино  от км 146+775 до км 158+095 временно се ограничава поради възстановяване и подобряване на транспортно – експлоатационните качества  на асфалтовата настилка. Движението на ППС се пренасочва по обходни маршрути:
−           За ППС движещи се от с. Белоградец - път VAR 1101 и търсещи направление гр. Девня  –  отклоняване при км 150+916 - кръстовище на път I-2 с път VAR 1101 и VAR 1100, движение по път VAR 1100 до  пътен възел при с. Невша, качване на АМ „Хемус“ посока гр. Варна до п.в. „Суворово“ при км 402+050, слизане от АМ „Хемус“, път III-2009 до кръстовище с път I-2, път I-2, гр. Девня;
−           За ППС движещи се от с. Белоградец -  път VAR 1101 и търсещи направление гр. Нови пазар - отклоняване при км 150+916  -  кръстовище на път I-2 с път VAR 1101 и VAR 1100, движение по път VAR 1100 до пътен възел при с. Невша, качване на АМ „Хемус“  посока гр. Шумен до п.в. "Каспичан" при км 362+582, слизане от АМ „Хемус“, път  I-2, гр. Нови Пазар;
−           За ППС движещи се от с. Ветрино и търсещи направление гр. Нови пазар - отклоняване при км 158+098 – кръстовище на път I-2 с път III-208, движение по път III-208 до пътен възел „Златина“, качване на АМ „Хемус“ посока гр. Шумен до п.в. „Каспичан“ при км 362+582, слизане от АМ „Хемус“, път I-2, гр. Нови Пазар;
−           За ППС движещи се от с. Зайчино ореше, с. Стан и гр. Нови пазар и търсещи направление гр. Девня – отклоняване при км 134+200 на път I-2 през пътен възел „Каспичан“, качване на АМ „Хемус“ посока гр. Варна до п.в. „Суворово“ при км 402+050, слизане от АМ „Хемус“, път III-2009 до кръстовище с път I-2, път I-2, гр. Девня. Участъкът е сигнализиран с пътни знаци съгласно въведената ВОБД. Срок до 07.01.2025 г.
- път І-3 /Е-83/ Гара Бяла – о.п. Плевен – Луковит – Коритна – Ябланица – Ботевград:
Област София:
Движението по път Правец – Джурово от км 171+000 до км 199+000 се осъществява с повишено внимание поради неравности по пътната настилка. Участъкът е сигнализирана с пътни знаци. Срок до 31.03.2025 г.;
Движението по път Правец – Разлив – Трудовец – Ботевград в участъка от отклонението за пътен възел „Правец“ на АМ „Хемус“ до кръстовището с първокласен път І-1 Враца – Ботевград – София от км 193+345 до км 199+402 е ограничено за движение на МПС над 12 т. 
Обходен маршрут: по АМ „Хемус“ и път ІІ-17 Мездра – Ботевград в двете посоки. Срок до 31.03.2025 г.
- път І-4 /Е-772/ Коритна – Български Извор – Микре – о.п. Севлиево – В. Търново – о.п. Омуртаг – о.п. Търговище – о.п. Шумен: няма въведени ограничения.
- път І-5 /Е-85/ Русе – Бяла – Полски Тръмбеш – Велико Търново – о.п. Дебелец – Дряново – Габрово – Шипка – Казанлък – о.п. Стара Загора – Средец – Димитровград – о.п. Хасково – Конуш – Черноочене – Кърджали – Маказа – граница Гърция:
Област Велико Търново:
Движението по път Русе – Велико Търново – Габрово от км 65+200 до км 90+245 от гр. Полски Тръмбеш – с. Поликраище се осъществява двупосочно с преминаване от една лента в друга поради частични ремонтни дейности на асфалтовата настилка. Движението се регулира от сигналисти. Срок до 31.03.2025 г.;
Област Стара Загора:
Движението по път I-5 в участъка на проход ,,Шипка'' при км 179+650 се осъществява с повишено внимание и стесняване на едната лента за движение с ограничаване на скоростта до 10 км/ч, поради извършване на аварийно-възстановителни дейности по пропадане на банкет и италиански улей. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 31.01.2025 г.;
Област Кърджали:
Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок – целогодишно;
Движението по път Черноочене – Кърджали само в посока от Черноочене към Кърджали е ограничено за движение на МПС над 15 т.
Обходни маршрути:
- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.
- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.
- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. Срок – целогодишно.
- път І-6 /Е-871 и Е-773/ Граница Македония – Гърляно – о.п. Кюстендил – Радомир – Перник – ок.п. София – Долни Богров – Пирдоп – Розино – Карлово – о.п. Калофер – о.п. Казанлък – о.п. Сливен – Лозенец – Карнобат – Бургас: 
Област Сливен:
Движение по път Калояново – Трапоклово от км 405+000 до км 413+000 се осъществява с повишено внимание поради частичен ремонт на асфалтова настилка. В участъка има въведена ВОБД и е сигнализиран с пътни знаци. Срок до 30.04.2025 г.
- път І-7 Граница Румъния – о.п. Силистра – о.п. Дулово – о.п. Шумен – о.п. Преслав – Върбица – Бероново – Мокрен – Зимница – о.п. Елхово – п.к. – Лесово – граница Турция: няма въведени ограничения.
- път І-8 /Е-80/ Граница Сърбия – Калотина – Драгоман – ок.п. София – о.п. Ихтиман – Костенец – Белово – Пазарджик – Пловдив – Поповица – о.п. Хасково – Харманли – Любимец – Свиленград – Капитан Андреево: няма въведени ограничения.
Област София:
Движението в участъка Вакарел – Ихтиман от км 110+700 до км 118+800 се осъществява с повишено внимание поради лошо експлоатационно състояние и намален габарит на пътното тяло. Поставена е необходимата предупредителна сигнализация. Срок до 31.03.2025 г.;
Въвежда се ВОБД по път I-8 Калотина – София от км 30+559 до км 36+365:
Поради изграждането на участък от АМ „Европа“ и на пътни връзки към нея при км 33+600 /съществуващо трасе на път I-8/, движението по път I-8 посока Калотина се отбива по пътна връзка „София – Калотина“, като преминаването към нея започва от км 36+536 /пътни знаци Ж15 и Т1/ и се излиза на новоизградения участък на АМ „Европа“ при км 32+747 /пътен знак Д5/. Движението в посока София преминава от съществуващото вече трасе на АМ „Европа“ и новоизградения участък, към пътна връзка „Калотина – София“ /съществуващо трасе на път I-8/, с постепенно отбиване от км 32+559. Срок 25.05.2025 г.
Област Хасково:
Движението в участъка Първомай – Харманли от км 275+600 до км 298+300 в отделни участъци се осъществява двупосочно в една пътна лента поради ремонтни дейности на асфалтовата настилка. Участъците са сигнализирани с пътни знаци и ограничение на скоростта до 50 км/ч извън населените места и до 40 км/ч в населените места. Срок до 02.09.2025 г.
- път І-9 /Е-87/ граница Румъния – Дуранкулак – Шабла – о.п. Каварна – Балчик – Оброчище – Кранево – Златни пясъци – Св. Св. Константин и Елена – Варна – Старо Оряхово – Обзор – о.п. Слънчев бряг – Бургас – Маринка – Звездец – о.п. Малко Търново – граница Турция:
Област Варна:
Движението по път I-9 в участъка кръгово кръстовище ,,Миньор“ – обръщач Евксиноград от км 95+600 до км 97+925 се осъществява двупосочно в лявото пътно платно, в посока к.к. Златни пясъци поради изграждане на магистрални водопроводи и изграждане на битова канализация. Затворено за движение е дясното платно, посока гр. Варна. По дължината на участъка се обособяват временни спирки, като превозните средства на градския транспорт спират на платното за движение. Движението на МПС се осъществява съгласно въведената ВОБД. Срок до 20.05.2025 г.
Област Бургас:
Движението по път Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 31.03.2025 г.
V. СЪСТОЯНИЕ НА РЕПУБЛИКАНСКАТА ПЪТНА МРЕЖА: 
1.   Ремонтни дейности и временна организация на движението /ВОД/: 
ОПУ-Благоевград:. 
Временно са въведени следните ограничения за движение на МПС:
Път III-197: Движението по път III-197 Гоце Делчев – Сатовча при км 25+967 в района на с. Плетена е ограничено за МПС над 12 т от км 7+559 до км 29+541 поради обследване на мостово съоръжение над р. „Бистрица“. 
Обходен маршрут: по път III-1972 Сатовча – Вълкосел – Абланица – Дъбница и обратно. Срок до 30.06.2025 г.;
Път ІІІ-1905: Движение с повишено внимание и етапно ограничение по път Господинци – Балдево – Огняново – Марчево – Гърмен от км 0+000 до км 10+500 поради изпълнение на СМР. ВОБД ще се изпълни на 3 етапа както следва:
Етап 1 - Пълно затваряне от км 0+000 до км 4+700 /разклона за с. Балдево/
Обходен маршрут: По път ІІ-19 при км 87+583 /кръгово кръстовище в гр. Гоце Делчев/ - по път ІІІ-197 до км 3+100 /кръстовище с път ІІІ-1905/ до разклона за с. Балдево и обратно.
Етап 2 - Пълно затваряне от км 4+700 до км 7+300 /началото на с. Огняново/                        
Обходен маршрут: По път ІІІ-1905 от разклона за с. Балдево до кръстовище с път ІІ-19 при км 78+400 /в с. Господинци/; по път ІІ-19 при км 87+583 /кръгово кръстовище в гр. Гоце Делчев/; по път  ІІІ-197 до км 3+100 /кръстовище с път ІІІ-1905/ по път ІІІ-1905 до с. Огняново и обратно.
Етап 3 - В рамките на населените места - селата Огняново, Марчево и Гърмен, ремонтните дейности ще се извършват на половин платно, като движението ще се извършва в една лента, чрез пропускане съгласно Глава пета от  Наредба № 3 от 16.08.2010 год. за ВОБД при дълготрайни СМР без отбиване на движението съгласно Приложение № 53 и 54 към чл. 71, ал. 1, т. 2 и т. 3. По време на пълното затваряне на участъците от всички етапи, движение ще се допуска на МПС със специален режим.  Водачите да се движат с повишено внимание и съобразена скорост, съобразно създадената организация на движение. Срок до 12.07.2027 г.
Ремонтни дейности: 
Път II-19: Движението по път II-19 Разлог – Гоце Делчев от км 36+570 до км 83+570 се осъществява с повишено внимание поради частични ремонтни дейности на асфалтовата настилка. Движението се регулира от пътни знаци и временна организация. Водачите да се движат с повишено внимание и съобразена скорост, съгласно създадената организация за движение. Срок до 12.07.2027 г.;
ОПУ-Бургас:
Път III-208: Движението по път ІІІ-208 Провадия – Айтос от км 82+700 до км 94+200 в участъка Айтос – Ябълчево/Руен е ограничено за транзитно движение на МПС с тегло над 12 т. 
Обходен маршрут: по път II-73 Шумен – Карнобат (през Ришки проход).Участъкът е сигнализиран с пътни знаци. Срок до 31.03.2025 г.;
Път III-906: Движение по път III-906 Паницово – Гюльовца /„Дюлински“ проход/ от км 14+100 до км 32+950 е ограничено за МПС над 3,5 тона поради намален габарит на пътното тяло. Срок до 31.03.2025 г.;
Път III-906: Движението по път III-906 Дюлино – разклона за Раковсково в участъка от км 14+100 до км 17+250 се ограничава и в двете посоки поради основен ремонт на пътното платно. 
Обходен маршрут: от път I-9 Варна – Бургас към общински път VAR с. Паницово и общински път BGS 2124 за с. Раковсково през път I-9 към път III-9061 кръстовище с. Тънково – път III-906 и обратно. Участъкът е сигнализиран от пътни знаци. Срок: до 28.02.2025 г.;
Път III-906: Движението по път на III-906 Паницово – разклон Горица в участъка от км 14+100 до км 34+100 е ограничено поради изпълнение на частични ремонтни дейности на асфалтовата настилка. 
Обходен маршрут: Обходен маршрут: Дюлино – Попович – Обзор – Слънчев бряг – Тънково – Оризаре – Гюльовца и обратно. Срок до 30.04.2025 г.;
Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т поради намален габарит на пътното тяло. Срок до 31.03.2025 г.;
Път III-992: Движението по път III-992 Росенец – Росен – Веселие – Ясна поляна – Приморско е ограничено и в двете посоки в участъка Росен – Веселие поради строително монтажни работи на пътното платно.
Обходен маршрут: път II-99 Бургас – Созопол – Приморско и обратно, и по общински път Равадиново – Веселие. Срок до 27.02.2025 г.;
Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. 
Обходен маршрут: Чубра – Петолъчката – Карнобат – Мъдрино – Лозарево и обратно. За пътуващите товарни автомобили към Сунгурларе обходният маршрут е по път III-705 Карнобат – Мъдрино – Сунгурларе и обратно. Срок до 30.03.2025 г.;
Ремонтни дейности:
Път III-539: Движението по път III-539 Трояново – Айтос от км 25+100 до км 46+600 се осъществява с повишено внимание поради извършване на частични ремонтни дейности на асфалтовата настилка. Скоростта на движение е ограничена до 50 км/ч. извън населените места и на 40 км/ч. в населените места. Участъкът е сигнализиран от пътни знаци. Срок до 31.03.2025 г.;
Път III-539: Движението по път III-539 Средец – Дюлево – Русокастро – Трояново – Айтос в участъка Средец – Русокастро от км 0+000 до км 17+800 се осъществява с повишено внимание поради частични ремонтни дейности на асфалтовата настилка. Скоростта на движение е ограничена на 50 км/ч  в извън населените места и на 40 км/ч в населените места. Участъкът е сигнализиран с пътни знаци. Срок до 21.08.2026 г.;
Път III-907: Движението по път III-907 Маринка – Звездец – Визица – Царево – М.Търново от км 0+000 до км 24+600. Се осъществява с повишено внимание поради ремонтни работи по асфалтовата настилка. Участъкът е сигнализиран с пътни знаци. Срок: до 31.03.2025.;
Път III-5391: Движението по път III-5391 Аспарухово – Карнобат от км 6+600 до км 21+052 се осъществява с повишено внимание поради извършване на строителни и монтажни дейности. Скоростта на движение е ограничена до 50 км/ч извън населените места и до 40 км/ч в населените места. Временната организация на движението е до въвеждане на обекта в експлоатация. Участъкът е сигнализиран с пътни знаци. Срок до 31.03.2025 г.;
Път ІІІ-7006: Движението по път ІІІ-7006 Садово – Медвен от км 0+000 до км 7+600 се осъществява с повишено внимание поради ремонтни дейности на асфалтовата настилка. Скоростта на движение е ограничена до 40 км/ч. Участъкът е сигнализиран с пътни знаци. Срок до 31.03.2025 г.;
Път III-7908: Движението по път III-7908 Твърдица – Маринка от км 20+500 до км 23+200 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.03.2025 г.
ОПУ-Варна:
Временно са въведени следните ограничения за движение на МПС:
Път III-731: Движението по път III-731 в с. Храброво от км 35+870 до км 35+970 e ограничено за МПС с обща маса над 3,5 тона поради влошено експлоатационно състояние на плочест водосток при км 35+920. 
Обходен маршрут:
- посока гр. Провадия: от гр. Шумен се отбиват при км 35+901 на път III-731 и пренасочват по общински път VAR 2220 през с. Комарево към път III-208 при км 23+975. 
- посока гр. Шумен: от гр. Провадия се отбиват при км 23+975 на път III-208 в дясно към общински път VAR 2220 през с. Комарево и от там включване към път III-731 при км 35+901 в с. Храброво. Участъкът е сигнализиран с пътни знаци съгласно ВОБД. Срок до 31.03.2025 г.;
Път III-906: Движението по път III-906 през началото на Дюлински проход в участъка от разклона с път I-9 Старо Оряхово – Обзор до кръстовището за с. Господиново от км 0+000 до км 4+200 е ограничено поради ремонтни дейности на асфалтовата настилка. 
Обходен маршрут: Господиново – Дюлино – Попович – Обзор и обратно. Срок до 30.04.2025 г.
Ремонтни дейности:
Път III-906: Движението по път III-906 през „Дюлински“ проход в участъка кръстовище с път I-9 Старо Оряхово – Обзор – с. Дюлино от км 0+000 до км 14+200 в двете посоки се осъществява с повишено внимание поради извършване на ремонтни дейности на асфалтовата настилка. Строителните работи се изпълняват без отбиване на движението с работен участък върху част или върху една пътна лента. Срок до 31.10.2025 г.;
Път III-2008: Движението по път III-2008 гр. Белослав – с. Страшимирово от км 10+668 до км 11+078 и в двете посоки се осъществява с повишено внимание поради изграждане на пътен възел, пътна варианта и надлез над ж.п. „София – Варна“ и път  III-2008 Девня (кв. Повеляново) – Езерово – Варна“ при км 10+960. Строителните работи се изпълняват без отбиване на движението чрез временно ползване на части от пътното платно и на земи в обхвата на пътя. Скоростта на движение на МПС при работен участък върху едната пътна лента се ограничава на 40 км/ч. Участъкът е сигнализиран с пътни знаци съгласно въведената ВОБД. Срок до 09.01.2025 г.
ОПУ-В. Търново:
Временно са въведени следните ограничения за движение на МПС:
Път III-407: Ограничено е движението и в двете посоки по път III-407 Стражица – Полски Тръмбеш – Страхилово в участъка от км 63+252 до км 63+820 в урбанизираната територия на гр. Полски Тръмбеш, поради извършване на ремонт на ул. Янтра. Движението се регулира от пътни знаци. Обходен маршрут: по уличната мрежа на гр. Полски Тръмбеш. Срок до 19.03.2025 г.;
Път III-551: Движението по път ІІІ-551 Дебелец – Средни колиби – Елена е ограничено за МПС над 10 тона и над 10 метра дължина поради намален габарит на пътното тяло. 
Обходен маршрут за тежкотоварни автомобили над 10 тона По път І-5 Дебелец - В.Търново, по път І-4 В.Търново - Лясковски кантон, по път ІІ-53 Мерданя - Златарица - Златаришки кантон - Елена и обратно, също така по пътища:
- за посока с. Дебелец – гр. Елена: по път I-5 Дебелец – В. Търново, по път I-4 В.Търново – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Дебелец: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – В. Търново, по път I-5 В. Търново - Дебелец. Срок до 31.12.2025 г.;
Път ІII-551: Движението по път ІІІ-551 Дебелец – Средни колиби – Елена в участъка от км 10+750 до км 10+850 в зоната на мостово съоръжение при км 10+796 в района на с. Плаково се осъществява в една лента, поради увреждане от ПТП конструкцията на съоръжението. Движението се регулира с пътни знаци. Срок. до 31.03.2025 г.;
Път III-504: Движението за товарни автомобили с обща маса над 12 т по път III-504 Самоводене – Обединение – Алеково в участъка от км 26+000 до км 36+850 от с. Обединение до с. Масларево е ограничено поради лошо експлоатационно състояние на мостово съоръжение при км 36+049. Движението се регулира с пътни знаци. 
Обходен маршрут: Обединение – П. Тръмбеш – Пейчиново – Масларево и обратно. Срок до 31.03.2025 г.;
Път III-514: Ограничено е движението по път III-514 Г.Оряховица – В. Търново в участъка от км 50+385 до км 50+952, съвпадащ с ул. „Опълченска“ в урбанизираната територия на гр. Велико Търново, поради извършване на СМР. Движението се регулира с пътни знаци.
Обходни маршрути:
-за посока: пл. „Велчова завера“ – парк-хотел „Асеневци“: по уличната мрежа на гр. В. Търново до Южен пътен възел, по път I-5 до бензиностанция „Петрол“, обратно по път I-5 до кръстовището с път III-514, по път III-514 до парк-хотел „Асеневци“.
-за посока: парк-хотел „Асеневци“ – пл. „Велчова Завера“: по път III-514 до кръстовището с път I-5, по път I-5 до бензиностанция „Петрол“, обратно по път I-5 до Южен пътен възел, по уличната мрежа на гр. Велико Търново до пл. „Велчова завера“. Срок до 31.01.2025 г.;
Път ІІІ-514: Движението по път ІІІ-514 Горна Оряховица – Велико Търново от км 43+860 до км 48+680 е ограничено за МПС над 3,5 т поради недостатъчен габарит на пътя и силно пресечен терен. Пропускат се само леки автомобили, пътнически бусове с до 8+1 места и лекотоварни автомобили с обща маса до 3,5 т. 
Обходен маршрут за тежкотоварните автомобили: 
- от Г. Оряховица към В. Търново: път II-53 Г. Оряховица – Лясковец – Лясковски кантон, по път I-4 Лясковски кантон – В. Търново; 
- от В. Търново към Г. Оряховица: път I-4 В. Търново – Лясковски кантон, по път II-53 Лясковски кантон – Лясковец – Г. Оряховица. Срок до 31.03.2025 г.;
Път III-551: Движението по път ІІІ-551 Дебелец – Средни колиби – Елена е ограничено за МПС над 10 тона и над 10 метра дължина поради намален габарит на пътното тяло. 
Обходен маршрут  за тежкотоварни автомобили над 10 тона /до възстановяване на движението по път II-53/:
- за посока с. Дебелец – гр. Елена: по път I-5 Дебелец – В. Търново, по път I-4 В.Търново – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Дебелец: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – В. Търново, по път I-5 В. Търново - Дебелец. Срок до 31.03.2025 г.;
Път ІI-551: Движението по път ІІІ-551 Дебелец – Плаково в участъка от км 9+200 до км 12+323 от кръстовището с общински път VTR 1021 за с. Велчево до с. Плаково е ограничено в двете посоки поради увреждане от ПТП на конструкцията на мостово съоръжение при км 10+796. Поставена е необходимата сигнализация. 
Обходен маршрут: по път III-551 до гр. Дебелец, по път II-55 до гр. Килифарево, по общински път GAB1111 до с. Плаково и обратно. Срок. до 31.03.2025 г.;
Път III-5502: Движението по път III-5502 Килифарево – Ялово от км 0+000 до км 3+200 се ограничава за МПС над 12 т поради недостатъчна носимоспособност на пътната настилка. Движението се регулира с пътни знаци. Срок до 31.03.2025 г.;
Ремонтни дейности:
Път ІII-405: Движението по път III-405 Павликени – Свищов в участъка от км 70+880 до км 77+550 от кръстовището с път III-407 до гр. Свищов се осъществява поетапно в една лента на определени участъци поради частичен ремонт на асфалтовата настилка. Движението се регулира с пътни знаци и сигналисти. Срок до 31.03.2025 г.;
ОПУ-Видин:
Временно са въведени следните ограничения за движение на МПС: 
Път III-112: Движението по път III-112 Добри дол – Монтана в двете посоки е ограничено за МПС над 12 т поради съгласувана временна безопасност на движението. Ограничението не важи за преминаването на автобуси. Участъкът е сигнализиран с пътни знаци. 
Обходен маршрут: 
За движещите се по път I-1/Е79 в посока Видин-Монтана:
- При пътно кръстовище Дунавци (км 19+783) е указан маршрут с указателна табела по път I-1/Е79/Видин-Монтана.
За движещите се по път I-1/Е79 в посока Монтана-Видин:
- При пътно кръстовище Ружинци (км 62+758) е указан маршрут с указателна табела по път I-1/Е79/ Монтана-Видин.
За движещите се по път II-11:
- При км.22+442 (пътно кръстовище с път III-112) е указан маршрут с указателна табела по път II-11 (Добри дол-Лом-Монтана).
За движещите се по път III-114:
- При км.23+244 (пътно кръстовище с път III-112) е указан маршрут с указателна табела по път III-114 (Дреновец-Ружинци-Монтана).
Срок на ограничението до Срок 31.07.2025 г.;
Път-1411: Движението по път III-1411 Слана бара – Видин от км 24+780 до км 26+095 се ограничава за всички МПС поради СМР по изграждане надлез за обект: „Модернизация на път I-1 /E-79/ Видин-Ботевград”. Движението се извършва по специално изграден за целта обходен участък. Поставени са пътни знаци и указателни табели съгласно одобрения проект за въвеждане на ВОБД. Срок до 28.02.2025 г.
Ремонтни дейности: няма въведени ограничения.
ОПУ-Враца:
Временно са въведени следните ограничения за движение на МПС:
Път II-11: Движението по път ІІ-11 Оряхово – Лесковец – Остров – граница с област Плевен от км 118+000 до км 119+000 е ограничено за МПС над 3.5 т поради свлачищни процеси и намален габарит на пътното тяло.
Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок до 30.12.2025 г.;
Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. 
Обходен маршрут до: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Срок до 31.12.2025 г.;
Ремонтни дейности: няма въведени ограничения.
ОПУ-Габрово:
Временно са въведени следните ограничения за движението на МПС:
Път II-44: Движението по път II-44 Севлиево – В.Търново – Севлиево – Драгановци – Габрово от км 20+370 до км 20+770 и от км 21+860 до км 22+040 е ограничено за извънгабаритни превозни средства с ширина над 3,5 м поради монтиране на гъвкави ограничители /делинеатори/ в оста с височина 0.75 м. Срок до 31.03.2025 г.;
Път III-403: Движението по път III-403 Кормянско – Крамолин при км 10+080 се ограничава за всички превозни средства с ширина по-голяма от 3,30 м включително товара поради стеснен мост над р. Крапец. Участъкът е сигнализиран с пътни знаци. 
Обходен маршрут: по път III-401 Граница с област Ловеч – Кормянско – Малки Вършец при км 46+800 по общински път до III-403 в с. Малки Вършец и обратно. Срок до 31.03.2025 г.;
Път III-3011: Движението по път III-3011 Крамолин – Горско Косово от км 22+129 до км 28+380 е ограничено за МПС над 10 тона поради намален габарит на пътното тяло на мост при км 26+444. Срок до 31.03.2025 г.;
Път III-5004: Движение по път III-5004 „Обход на гр. Габрово“ от км 15+300 до км 20+124 и етапна връзка от км 0+000 до км 3+130 е ограничено за МПС над 12 тона поради ограничението на прохода „Шипка“. Срок до 31.03.2025 г.;
Ремонтни дейности: 
Път III-404: Движението по път III-404 Севлиево – граница Ловеч от км 9+500до км 30+930 се осъществява с повишено внимание поради извършване на ремонтни дейности по асфалтовата настилка. Поставена е необходимата вертикална пътна сигнализация. Срок до 31.03.2025 г.;
Път III-609: Движението по път III-609 Царева ливада – Дряново от км 56+300 до км 63+800 се осъществява с повишено внимание поради извършване на ремонтни дейности по асфалтовата настилка. Поставена е необходимата вертикална пътна сигнализация. Срок до 31.10.2025 г.;
Път III-4402: Движението по път III-4402 Горна Росица – Гъбене от км 5+000 до км 9+660 се осъществява поетапно в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2025 г.
ОПУ-Добрич: 
Временно са въведени следните ограничения за движение на МПС: няма въведени ограничения.
Ремонтни дейности: няма въведени ограничения.
ОПУ-Кюстендил:
Временно са въведени следните ограничения за движение на МПС:
Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено в двете посоки за МПС над 3.5 т поради пропадане на част от пътното платно. Участъкът е сигнализиран с пътни знаци. Срок до 13.01.2025 г.;
Ремонтни дейности:
Път ІІІ-6222: Движение с повишено внимание по път ІІІ-107 Кочериново – Рилски Манастир от км 1+460 до 3+346 км поради ВИК ремонт.Движението да се извършва в една пътна лента и е сигнализирано с пътни знаци. Водачите да се движат с повишено внимание и съобразена скорост.Срок до31.01.2025 г.
ОПУ-Кърджали:
Временно са въведени следните ограничения за движение на МПС:
Път III-508: Движението по път III-508 Джебел – Рогозче – Фотиново в участъка Самодива – разклон Стоманци от км 17+700 до км 20+700 е ограничено в двете посоки поради свлачищни процеси. Движението се регулира от пътни знаци.
Обходен маршрут: по път I-5 разклон Джебел – Върбен, по път III-867 Хаджийско – разклон Стоманци и обратно. Срок до 31.12.2025 г.;
Път III-592: Движението по път III-592 Момчилград – Подкова в участъка разклон Багрянка – Прогрес от км 1+800 до км 2+200 е ограничена за МПС над 3,5 тона поради намален габарит на мостово съоръжение. 
Обходен маршрут: по път II-59 Момчилград до главен път I-5, по път I-5 Върхари – Садовица – Загорско – Върбен, по път III-592 Подкова – Прогрес и обратно. Срок до 31.12.2025 г.;
Път III-5009: Движението по път ІІІ-5009 Зорница – Бели пласт – Стремци– Кърджали от км 0+000 до км 26+080 е ограничено за МПС над 12 т. 
Обходен маршрут: по път I-5 Хасково – Кърджали за МПС до 15 т. или по път III-507 Кърджали – Мост през с. Мост за всички МПС. Срок до 31.12.2025 г.;
Ремонтни дейности: няма въведени ограничения.
ОПУ-Ловеч: 
Временно са въведени следните ограничения за движение на МПС: 
Път III-358: Движението по път III-358 Ябланица – Орешене от км 77+469 до км 84+716 е ограничено за движение на транзитно преминаващи МПС над 12 т, във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 31.01.2025 г.;
 Път III-3082: Движението по път III-3082 Роман – Златна Панега в участъка от км 2+971 до км 19+900 е ограничено за движение на транзитно преминаващи МПС над 3,5 т. Движението е регулирано с пътни знаци. Водачите да се движат със съобразена. Срок: 13.06.2025 г.;
Път III-3504: Движението по път III-3504 Орляне – Угърчин в участъка от км 22+000 до км 23+600 е ограничено за всички МПС поради изграждане на участък от АМ Хемус, включително пътен възел „Угърчин“. Обходен маршрут: От кръстовището на път III-3504 с път III-3005 през Катунец – Бежаново – Ъглен – Дерманци – Угърчин и обратно. Движението е регулирано от пътни знаци. Срок: 10.03.2026 г.
Ремонтни дейности:
Път III-305: Движението по път III-305 Дерманци – Торос от км 42+830 до км 44+030 се осъществява с повишено внимание поради изграждане пътен възел „Дерманци“ от км 98+150 на А-2 „Хемус“. Движението се осъществява по временен път и е регулирано с пътни знаци. Водачите да се движат със съобразена скорост. Срок до 01.06.2025 г.;
Път ІІІ-3008: Движението по път ІІІ-3008 Петревене – Орешене в участък от км 0+000 до км 14+588 се осъществява с повишено внимание поради ремонтни дейности на настилката. Движението се регулира от пътни знаци. Срок до 13.01.2025 г.
ОПУ-Монтана:
Временно са въведени следните ограничения за движение на МПС:
Път II-81: Движението по път ІІ-81 Монтана – София през проход „Петрохан“ е ограничено за МПС над 12 т, както и тегленето на ремаркета и полуремаркета. Срок до 30.04.2025 г.;
Път II-81: Движението по път II-81 Лом – Расово от км 143+320 до км 146+445 е ограничено за МПС над 10 т в двете посоки поради извършване на строително монтажни дейности.
Обходен маршрут: 
- В посока от Лом – Монтана: по път II-11 и път III-818 Лом – Горни Цибър – Вълчедръм – Долно Церовене и обратно;
- В посока от Монтана – Лом: по път III-114 Ружинци – Дреновец – Сталийска махала – Лом“ и обратно.
- В посока Видин – Козлодуй: по път ІІ-11 гр. Лом – Ковачица – Долни Цибър – Козлодуй и обратно.
- В посока Плевен – Лом – Видин: по път ІІІ-133 и път ІІІ-818 и път II-11 Вълчедръм – Долни Цибър – Ковачица – Лом и обратно. Срок: целогодишно;
Път III-112: Движението по път III-112 Добри дол – Монтана в двете посоки е ограничено за МПС над 12 т поради съгласувана временна безопасност на движението. Ограничението не важи за преминаването на автобуси. Участъкът е сигнализиран с пътни знаци. 
Обходен маршрут: по път І-1/Е-79/ Видин –Монтана в двете посоки. Срок 31.07.2025 г.;
Път III-812: Движение то по път III-812 в границите на град Вършец (бул. България) от км 13+130 до км 13+500 се осъществява в една лента поради реконструкция на водопроводна мрежа. Участъка е сигнализиран със знаци. Срок 31.01.2025г.;
Път ІІІ-817: Движението по път ІІІ-817 Боровци – Гаврил Геново е ограничено за МПС над 12 тона поради пред аварийно състояние на сводов мост при км 11+984. Участъкът е сигнализиран с пътни знаци. Срок целогошно.;
Път III-1024: Движението по път ІIІ-1024 след края на с. Дълги Дел в посока границата със Сърбия от км 21+650 до км 22+319 е ограничено за автомобили над 3,5 тона поради пред аварийното състояние на плочест водосток на км 22+201. Участъкът е сигнализиран с пътни знаци. Срок до 31.03.2025 г.;
Път III-8104: Движението по път ІІІ-8104 Замфирово – Пърличево от км 7+400 до км 7+550 е ограничено за всички МПС поради пропадане на участък от пътното тяло. 
Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2025 г.;
Ремонтни дейности: няма въведени ограничения.
ОПУ-Пазарджик:
Временно са въведени следните ограничения за движение на МПС: няма.
Ремонтни дейности: 
Път-ІІІ-375: Движение по път ІІІ-375 гр. Пещера – с. Бяга от км 0+000 (кръстовище с път ІІ-37 в гр.Пещера) до км 5+450 (кръстовище с общински път с. Капитан Димитриево – Брацигово)се осъществява в една лента поради ремонт на пътната настилка. Срок до 31.03.2025 г.
ОПУ-Перник:
Временно са въведени следните ограничения за движение на МПС:
Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. 
Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно. Срок до 30.12.2025 г.;
Път ІІІ-6372: Движението по път III-6372 Долна Мелна – граница с област Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. 
Обходен маршрут: по общински път Пали лула – Лева река, път ІІІ-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 30.12.2025 г.;
Път III-6301: Движението по път III-6301 Филиповци – Велиново – Глоговица от км 0+000 до км 4+000 е ограничено за МПС над 3,5 т поради пропадане на пътното платно при км 1+400. Участъкът е сигнализиран с пътни знаци. 
Обходен маршрут: по път II-63 Филиповци – Трън – Глоговица – Велиново. Срок до 30.12.2025 г.;
Път II–63: Движението по път II–63 Трън – Стрезимировци при км 56+174, се осъществява двупосочно в дясната лента посока с. Стрезимировци, във връзка с въведен ВОБД за осигуряване на безопасно преминаване през мост. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.12.2025 г.
Път ІІІ-637: Движението по път III-637 Вукан – Пенкьовци при км 5+293, се осъществява двупосочно в лява лента посока с. Пенкьовци, във връзка с въведен ВОБД за осигуряване на безопасно преминаване през мост. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.12.2025 г. 
Ремонтни дейности:
Път III-623: Движението по път III-623 Извор – Земен от км 31+600 до км 40+000 се осъществява поетапно в една лента поради частични ремонтни дейности на асфалтовата настилка, както и се ограничава скоростта на движение до 30 км/ч. Участъкът е сигнализиран с пътни знаци. Срок до 03.10.2025 г.;
Път III-8114: Движението по път III-8114 Кошарево – Горна Секирна от км 13+850 до км 26+300 се осъществява с повишено внимание поради частични ремонтни дейности. Участъкът е сигнализиран с пътни знаци. Срок до 07.07.2025 г.
ОПУ-Плевен:
Временно са въведени следните ограничения за движение на МПС:
Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.
Обходен маршрут: път III-303 Българене – Малчика – Аспарухово – Левски. Срок – целогодишно;
Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 4+000 до км 10+650 е ограничено за транзитното движение на МПС над 15 т.
Обходен маршрут: по път ІІ-34 Плевен – Никопол. Срок – целогодишно.;
Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.
Обходен маршрут: по път І-3 Бяла – Плевен – Ботевград (от п.в. "КАТ" на км 88+973 към п.в. на км 95+099). Срок – целогодишно.;
Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут. Срок – целогодишно.;
Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т.
Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно;
Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т поради свлачищни процеси.
Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно;
Ремонтни дейности:
Път III-1304: Движението по път III-1304 между с. Лазарово и с. Бреница от км 10+000 до км 19+000 се осъществява поетапно в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.01.2025 г.
ОПУ-Пловдив:
Временно са въведени следните ограничения за движение на МПС:
Път II-86: Движението по път II-86 Асеновград – Нареченски бани е ограничено за МПС с височина над 4 м през тунелите.
Обходен маршрут: път III-866 Кричим – Девин. Срок – целогодишно.;
Път ІІІ-607: Движението по път III-607 Калофер – Априлци от км 6+795 до км 36+000 е ограничено. Срок – целогодишно.;
Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица.
Обходен маршрут: път Поповица – Садово – Кочево – Болярци. Срок – целогодишно.;
Път ІІІ-8604: Движението по път III-8604 Пловдив – Студенец – Косово в участъка от Бяла Черква до Косово от км 30+889 до км 41+499 е ограничено. Срок – целогодишно.;
Път III-8611: Движението по път III-8611 Белица – Загражден – Давидково от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок – целогодишно.;
Ремонтни дейности: няма въведени ограничения.
ОПУ Разград:
Временно са въведени следните ограничения за движение на МПС: няма въведени ограничения.
Ремонтни дейности: няма въведени ограничения.
ОПУ-Русе:
Временно са въведени следните ограничения за движение на МПС:
Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е ограничена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 31.03.2025 г.;
Ремонтни дейности: няма въведени ограничения.
ОПУ-Силистра:
Временно са въведени следните ограничения за движение на МПС: няма въведени ограничения.
Ремонтни дейности: 
Път III-216: Движението по път III-216 Ситово – Дулово в участъка от км 0+000 до км 30+400 се осъществява поетапно в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.06.2026 г.
ОПУ-Сливен:
Временно са въведени следните ограничения за движение на МПС:
Път II-53: Движението по път II-53 през проход „Вратник“ в участъка от с. Стара река до с. Бяла от км 78+000 до км 87+300 е ограничено за МПС над 3,5 т поради разрушено крило на водосток при км 85+470 и активизирани свлачища на км 80+700 и км 84+200. Участъкът е сигнализиран с пътни знаци. Останалата част от проход „Вратник“ е ограничена за МПС над 10 т. Срок до 31.03.2025 г.;
Път III-7006: Движението по път III-7006 Градец – Медвен в района на с. Медвен от км 9+645 до км 13+042 е ограничено за МПС над 12 т поради лошо експлоатационно състояние и намалена носимоспособност на мостово съоръжение на км 10+868. Участъкът е сигнализиран с пътни знаци. Срок до 31.12.2025 г.;
Път ІІІ-7306: Движението по път ІІІ-7306 /граница с област Бургас – Пъдарево – път I-7/в участъка от с. Чубра до с. Пъдарево от км 19+100 до км  24+555 е ограничено за движение на МПС над 12 тона поради ниска носимоспособност на настилката в участъка на област Бургас. Срок до 31.12.2025 г.
Път ІІІ-706: Движение с повишено внимание  по път ІІІ-706  в участък между с. Малко село и с. Ябланово при км 12 в дясно, поради срутище. Сигнализирано с пътни знаци.Срок  до 31.01.2025 г.
Ремонтни дейности: няма въведени ограничения.
ОПУ-Смолян:
Временно са въведени следните ограничения за движение на МПС:
Път ІІІ-861: Движението по път ІІІ-861 Лъки – Рожен от границата с област Пловдив до местност „Момина вода“ е ограничено за движение на всички МПС поради снеговалеж, снегонавявания и паднали дървета. Срок до 15.01.2025 г.;
Път ІІІ-8631: Движението по път ІІІ-8631 Момчиловци – Местност „Момина вода“ е ограничено за движение на МПС с ремаркета и полуремаркета. Срок до 31.03.2025 г.; 
Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2025 г.;
Ремонтни дейности:
Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2025 г.;
Път ІІ-86: Движението по път ІІ-86 Средногорци – Рудозем и обходен път на гр. Рудозем, от км 132+920 до км 134+280 и от км 134+480 до км 135+530 се осъществява в едната лента, с изчакване. Движението се регулира от преносими светофарни уредби и сигналисти. Срок до 01.05.2025 г.;
Път ІІІ-863: Движението по път ІІІ-863 Соколовци – Баните – Стояново от км 0+000 до км 41+213 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.03.2025 г.;
Път ІІІ-866: Движението по път ІІІ-866 Девин – Михалково при км 79+525 се извършва в една лента поради пропадане на част от платното за движение вследствие на компрометирана подпорна стена. Участъкът е сигнализиран с пътни знаци. Срок до 31.03.2025 г.;
Път ІІІ-866: Движението по път ІІІ-866 Смолян – Девин при км 27+330 се извършва двупосочно в дясната лента поради компрометирана подпорна стена. Участъкът е сигнализиран с пътни знаци. Срок до 31.03.2025 г.;
Път ІІІ-866: Движението по път ІІІ-866 Девин – Кричим при км 50+400 се извършва двупосочно в една лента. Участъкът е сигнализиран с пътни знаци. Срок до 31.03.2025 г.;
Път ІІІ-868: Движението по път ІІІ-868 Рудозем – Смолян, при км 6+600 се извършва в лявата лента, съобразно въведената временна организация на движение поради пропадане на банкета и част от дясната лента с дължи на около 15 м. Срок до 31.03.2025 г.;
ОПУ-София:
Временно са въведени следните ограничения за движение на МПС:
Път II-81: Движението по път ІІ-81 Монтана – София през проход „Петрохан“ е ограничено за МПС над 12 т, както и тегленето на ремаркета и полуремаркета, както и движението на МПС с дължина над 12 метра в посока София – Монтана. Срок до 30.03.2025 г.;
Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.03.2025 г.;
Път III-161:Движението по път III-161 Ботевград – Литаково – Рашково – Ребърково е ограничено за движение на МПС над 12 тона. Срок 13.01.2025 г.;
Път III-162: Движението по път III-162 Миланово – Горна Бела речка от км 0+000 до км 11+900 е ограничено за МПС над 12 тона поради намален габарит на пътното тяло и във връзка с безопасността на движението. Срок до 31.03.2025 г.;
Път ІІІ-164: Движението по път III-164 Своге – Бучин проход от км 0+000 до км 19+200 се ограничава за всички МПС над 12 тона поради укрепване на свлачище. Участъкът е сигнализиран с пътни знаци.
Път ІІІ-801: Движението по път III-801 Вакарел – Белица от км 0+000 до км 22+133 е ограничено за МПС с ремаркета и полуремаркета поради влошени експлоатационни характеристики на пътното платно. Срок до 30.04.2025 г.;
Обходен маршрут: През улица „Староселска“. Срок до 31.03.2025 г.;
Път ІІІ-811: Движението по път III-811 Сливница – Гълъбовци в гр. Сливница от км 9+280 до км 11+215 е ограничено поради изпълнение на обект: „Основен ремонт на път III-811 Сливница – Гълъбовци“ от км 9+280 до км 20+800“. 
Обходен маршрут: през общинската пътна мрежа на гр. Сливница. Срок до 15.01.2025 г.;
Път III-822: Движението по път III-822 Самоков – Ихтиман в участъка Самоков – Ново село от км 2+000 до км 12+630 е ограничено за МПС над 12 т поради текущ ремонт на пътя.
Обходен маршрут: по АМ „Тракия“ и път II-62 Самоков – Дупница. Срок 31.03.2025 г.;
Път III-822 : Движението по път III-822 Самоков – Ихтиман от км 2+000 до км 12+630 се осъществява с повишено внимание поради влошени експлоатационни характеристики на пътното платно. Срок 31.03.2025 г.;
Път ІІІ-3701: Движението по път III-3701 в участък от края на с. Ямна до границата с област Ловеч от км 16+600 до км 22+300 е ограничено за всички МПС поради свлачищни процеси.
Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.  Срок до 31.10.2025 г.;
Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. 
Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня Срок до 31.10.2025 г.;
Път ІІІ-8103: Движението по път ІІІ-8103 Църклевци – Раяновци от км 0+000 до км 21+280 е ограничено за товарни МПС с обща маса над 12 т. поради несъвместимост на пътната настилка с тежкотоварния трафик. Срок до 31.03.2025.;
Ремонтни дейности:
Път II-16: Движението по път II-16 Лакатник – Своге от км 41+574 до км 41+900 се осъществява двупосочно в една лента поради укрепване на скален откос. Ограничена е лентата посока Своге, като движението се извършва двупосочно в лентата посока Лакатник и се регулира чрез светофарна уредба. Срок 31.03.2025 г.;
Път II-18 СОП: Въвежда се следната организация на движение по път II-18 /СОП/ в участъка от разклона с път I-8 за Калотина до разклона за Северна скоростна тангента от км 0+780 до км 6+309 в двете посоки поради ремонт на дилатационни фуги:
Етап  II - дясно от км 0+810 до км 1+720, ляво от км 1+070 до км 2+100 за  работен участък дясно от км 1+100 до км 1+700, ляво от км 1+230 до км 1+830 на републикански път  II-18 /СОП – Западна дъга в участъка от км 0+780 до км 6+309/, чрез затваряне за движение  изпреварващата пътна лента в двете посоки. Движението да се осъществява в активните ленти едно и две със скорост до 50 км/ч. Срок 16.01.2025 г.
Път II-82: Движението по път II-82 Язовир Искър – Кокаляне от км 62+500 до км. 80+738 се осъществява поетапно в една лента поради частични ремонтни дейности на асфалтовата настилка. Регулира се с регулировчици и сигнализация. Срок до 08:00 ч. на 31.12.2025 г.;
Път III-811: Движението по път III-811 /Сливница – граница с област Перник в участъка от км 9+280 до км 20+800 и от км 20+800 до км 26+930 се осъществява с повишено внимание и  поетапно затварян на ляво и дясна пътно платно поради основен ремонт. Срок до 15.01.2025 г.;
Път III-813: Движението по път III-813 Драгоман – Габер – Владиславци – Грълска Падина от км 29+640 до км 51+000 се осъществява в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок до 27.08.2026 г.
Път III-8102: Движението по път III-8102 Дръмша – Свидня от км 0+000 до км 17+620 се осъществява в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок 30.06.2026 г.;
Път III-8132: Движението по път III-8132 Годеч – Бърля от км 2+750 до км 20 се осъществява поетапно в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок до 31.08.2026 г.
ОПУ-Стара Загора:
Временно са въведени следните ограничения за движение на МПС:
Път III-609: Движението по път Радунци – Кръстец от км 20+600 до км 23+500 е ограничено за МПС над 7 т поради влошено експлоатационно състояние. Срок до 31.12.2025 г.;
Път ІІІ-807: Движението по път III-807 с. Скобелево – с. Зетьово е ограничено за всички МПС поради аварирал мост над река Марица при км 7+600. 
Обходни маршрути: път ІІ-66 Поповица – Плодовитово – Първомай – Скобелево. Срок до 31.12.2025 г.;
Път III-5005: Движението по път III-5005 връх Шипка – връх Бузлуджа от км 0+000 до км 9+600 e ограничено  във връзка със сложните метеорологични условия през зимния период и голямата надморска височина над 1200 м. Срок до 31.03.2025 г.;
Път III-5031: Движението по път III-5031 Опан – Гълъбово от км 0+000 до км 18+300 е ограничено за МПС над 10 т. Срок целогодишно;
Обходни маршрут: път І-5 Стара Загора – Димитровград и път ІІІ-554 Раднево – Гълъбово.
Път III-5504: Движението по път III-5504 Мъдрец – Обручище – разклон за Гълъбово и Любеново от км 0+000 до км 14+848 е ограничено за МПС над 12 т с изключение на автобусите по редовните линии поради влошено състояние на пътен надлез при км 14+848. Участъкът е сигнализиран с пътни знаци.
Обходен маршрут: по път III-554 Любеново – Бели бряг – Раднево, път II-57 Раднево – Новоселец, път II-55 Новоселец – Радецки – Полски градец – Мъдрец, път III-5504 Мъдрец – Искрица – Медникарово вход за Обручище и обратно. Срок до 31.12.2025 г.;
Ремонтни дейности: 
Път II-56: Движението по път II-56 Павел Баня – Турия – Пловдив в участъка от км 19+300 до км 35+800 се осъществява с повишено внимание и стесняване на едната лента за движение поради строително ремонтни дейности по пътната настилка. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 31.01.2025 г.;
ОПУ-Търговище:
Временно са въведени следните ограничения за движение на МПС:
Път III-4009: Движението на МПС над 10 т по път III-4009 Лиляк – Долна Кабда в участъка от км 15+240 до км 25+000 е ограничено поради опасност от прекъсване на пътя и разрушаване на асфалтова настилка. Срок 31.01.2025 г;.
Път III-4082: Движението по път III-4082 Капище – Банковец е ограничено за МПС над 7 т поради опасност от увреждане конструкцията на водостоци. ;
Обходен маршрут: Дъбравица – Орач – Пчелно – Капище и обратно. Срок до 31.01.2025 г.;
Ремонтни дейности: 
Път III-513: Движение с повишено внимание по път III-513 в района на гр. Попово поради частични ремонтни дейности на асфалтовата настилка. Движението се регулира с пътна сигнализация. Срок до 31.01.2025 г.;
ОПУ-Хасково:
Временно са въведени следните ограничения за движение на МПС:
Път III-597: Движението по път III-597 Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. 
Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2025 г.;
Път III-5009: Движението по път III-5009 Козлец – Бели пласт – Кърджали от км 0+000 до км 26+080 на територията на област Хасково и област Кърджали е въведена забрана за движение на моторни превозни средства предназначени за превоз на товари с технически допустима маса над 12 тона. Срок до 31.12.2025 г.;
Път III-5509: Движението по път III-5509 Свиленград – Маточина в участъка от с. Райкова могила до с. Сладун от км 11+477 до км 28+075 е ограничено за всички МПС поради извършване на ремонтни дейности в участъка. Поради липса на друг достъп се пропускат живущите в селата Щит, Пашово и Михалич. За всички останали е въведен обходен маршрут както следва:
Обходен маршрут: По път III-5509 гр. Свиленград – с. Райкова могила, по път HKV 1144 с. Мустрак, по път III-5507 с. Студена, по път HKV 1145 с. Сладун, по път III-5509 с. Маточина и обратно. Срок до 30.09.2025 г.;
Път III-5509: Движението по път III-5509 Свиленград – Маточина в участъка от с. Сладун до с. Маточина от км 28+075 до км 36+600 е ограничено за всички МПС поради извършване на ремонтни дейности в участъка. Поради липса на друг достъп се пропускат живущите в селата Варник и Маточина. Срок до 30.09.2025 г.;
Път III-8007: Движението по път III-8007 Хасково – Симеоновград в участъка от гр. Хасково - през Узунджово до разклона за с. Воден  от км 0+000 до км 8+041 е ограничено за всички МПС поради извършване на текущ ремонт. Участъка е сигнализиран с пътни знаци. 
Обходен маршрут: гр. Хасково – гр. Димитровград – с. Черногорово – с. Воден и обратно. Срок до 30.06.2025 г.;
Ремонтни дейности: няма въведени ограничения.
ОПУ-Шумен:
Временно са въведени следните ограничения за движение на МПС:
Път: ІІІ-731: Движението по път III-731 Радко Димитриево – Друмево e ограничено за товарни автомобили над 10 т поради свлачищни процеси (считано от 17.03.2006 г.). 
Обходен маршрут: Шумен – Овчарово – Друмево. Срок до 02.12.2025 г.; 
Ремонтни дейности:
Път ІІІ-7003: Движението по път ІІІ-7003 Пристое – Каолиново – Шумен от км 28+000 до км 30+950 се осъществява поетапно двупосочно в една лента поради ремонтни дейности на асфалтова настилка. Движението се регулира с пътни знаци. Срок до 01.06.2026 г.;
Път III-7003: Движението по път III-7003 Войвода – Върбяне от км 20+000 до км 33+855 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 10.01.2025 г.;
ОПУ-Ямбол:
Временно са въведени следните ограничения за движение на МПС:
Път II-53: Движението по път II-53 в гр. Ямбол от км 145+315 до км 146+070 е ограничено поради ремонт на ж.п. надлез над линия „София-Бургас“. 
Обходен маршрут: кръстовище на път II-53 с път III-5303 – Обходен път Север на гр. Ямбол – ул. „Ямболен“ – кръгово кръстовище с бул. „Димитър Благоев“. Срок до 02.01.2026 г.;
Ремонтни дейности: няма въведени ограничения.
 
/ХЯ/

Title На всички гранични пунктове в страната трафикът е нормален, съобщава „Гранична полиция“;;;9680112/20240308_080952.jpg?l=1000: 
На всички гранични пунктове в страната трафикът е нормален, съобщава Главна дирекция „Гранична полиция“ на МВР на сайта си по данни към 6:00 часа тази сутрин. 
На границата с Румъния трафикът е нормален на всички гранични контролно-пропускателни пунктове (ГКПП). От 20 декември до 7 януари включително е въведена временна организация на движение по мостовото съоръжение Дунав мост при Русе – Гюргево, като движението се извършва и в двете ленти. Освен ГКПП „Русе“, шофьорите в региона могат да се насочат и към ГКПП „Силистра“, ГКПП „Кардам“, ГКПП „Дуранкулак“, ГКПП „Кайнарджа“ и ГКПП „Крушари“. Последните два са с работно време от 8:00 до 20:00 часа всеки ден, през тях не се пропускат товарни автомобили. 
От 28.12.2024 г. поради повреда фериботният кораб „Европа“, обслужващ ГКПП – Никопол – ферибот не осъществява плаване от и за Румъния.
Фериботния кораб ,,Бдин”, обслужващ линията Никопол-Турну Мъгуреле работи. Обработката на пътници и превозни средства се извършва нормално. Няма изчакващи товарни автомобили.
На границата с Гърция трафикът е нормален на всички гранични контролно-пропускателни пунктове. През граничните пунктове  "Маказа", „Златоград“ и „Ивайловград“ е разрешено преминаването само на леки коли и микробуси.
Нормален е трафикът и на всички  гранични пунктове с Турция. Временно преминаването през ГКПП "Малко Търново" се извършва на едно трасе поради реконструкция на пункта. 
Трафикът на всички гранични пунктове със Сърбия и Република Северна Македония е нормален, допълват от „Гранична полиция“.
 
/МК/

Title Кръстът за Богоявление ще бъде хвърлен в ледените води на езерото в ж.к. "Дружба" 1 в София;;;4024915/1000114585-01.jpeg?l=1000: 
Ритуалът по спасяване на кръста за Богоявление в София по традиция ще бъде във водите на езерото в ж.к. "Дружба" 1. Това се посочва в интернет страницата на столичния район "Искър".
Събитието ще се състои на понтона при амфитеатъра в парк "Дружба" от 13:00 часа, информират от районната администрация. Оттам посочват, че преди да бъде отслужен Великият богоявленски водосвет, ще има литийно шествие, което ще тръгне от храма "Св. преп. Наум Охридски".
Желаещите да участват в надпреварата на Богоявление ще имат възможност да се запишат от 8:00 часа до 10:00 часа пред входа на районната администрация. Условието е да имат навършени 18 години и да носят документ за самоличност. След 10:00 часа ще започнат и медицински прегледи, които всеки от желаещите да участва в ритуала на Богоявление трябва да премине успешно. Прегледите ще се извършват в Дома на културата "Искър". Броят на допуснатите плувци ще бъде ограничен до 40 по реда на тяхното записване заради необходимите мерки за тяхната безопасност, отбелязват още от районната администрация. 
 
/ТС/

Title Богоявленски водосвет на бойните знамена, флаговете и знамената-светини на Българската армия ще бъде отслужен в София;;;4022959/1000114459-01.jpeg?l=1000: 
Традиционният богоявленски водосвет на бойните знамена, флаговете и знамената-светини на Българската армия ще бъде отслужен във всички гарнизони на страната. Това съобщиха от пресцентъра на Министерството на отбраната (МО).
В София богоявленският водосвет ще бъде отслужен от Негово Светейшество Българския патриарх и Софийски митрополит Даниил, в съслужение със свещеници от Българската православна църква. Тържественият ритуал в столицата ще започне в 11:00 часа пред Паметника на незнайния воин. От прессекретариата на държавния глава съобщиха, че президентът и върховен главнокомандващ на Въоръжените сили Румен Радев ще участва в ритуала. На церемонията ще присъства вицепрезидентът Илияна Йотова. Президентът ще приеме почетния строй на представителните части на Българската армия и ще положи венец пред паметника на Незнайния воин. 
От Министерството на отбраната информираха, че ще присъстват служебният министър на отбраната Атанас Запрянов и началникът на отбраната адмирал Емил Ефтимов. 
В ритуала тази година са включени знамената-светини на Тринадесети пехотен Рилски полк, Петнадесети пехотен Ломски полк, Двадесет и трети пехотен Шипченски полк, Тридесети пехотен Шейновски полк, Шести пехотен Търновски полк, Двадесет и четвърти пехотен Черноморски полк, Двадесет и пети пехотен Драгомански полк и щандартът на Първи конен полк, както и бойните знамена на Националната гвардейска част, Военната академия „Г. С. Раковски“, военните формирования 44 510 – София, 22 320 – Божурище, 28 860 – Горна Малина, 24 900 – Враждебна и на представителните знамена на видовете въоръжени сили, посочиха от военното министерство.
Националната служба за охрана (НСО) съобщи, че въвежда мерки за сигурност на празничния водосвет. Граждани ще имат достъп до събитието след 9:30 часа през два пункта за проверка - при ул. „Раковска“ и ул. „Оборище“ и при южната страна на храм-паметника „Свети Александър Невски“. Служителите на НСО ще извършват проверки за предмети, общоопасни средства и вещества. Гражданите ще бъдат проверявани с металдетектори за наличие на огнестрелни и хладни оръжия, остри предмети, експлозиви и леснозапалими вещества, източници на йонизиращи лъчения, фойерверки и други пиротехнически изделия. Граждани, които носят обемисти багажи, няма да бъдат допускани до мероприятието. Достъпът на лица във видимо неадекватно състояние също ще бъде ограничаван, информираха от НСО.
От Столичната община информираха, че от 03:00 до 12:30 часа се забранява престоят и паркирането на пътни превозни средства, с изключение на превозните средства и техниката на Националната гвардейска част, обслужващи мероприятието, на паркинга на пл. „Николай Гяуров“. Забранява се престоят и паркирането на пътни превозни средства, с изключение на превозните средства, обслужващи мероприятието, на паркинга на пл. „Св. Александър Невски“ и на ул. „15-ти ноември“ в участъка между „Св. Александър Невски“ и ул. „Шипка“. От 08:00 часа до приключване на мероприятието се забранява влизането на пътни превозни средства, по: ул. „Оборище“ в участъка между бул. „Васил Левски“ и ул. „11-ти август“; ул. „15-ти ноември“; ул. „Дунав“ в участъка между ул. „Московска“ и пл. „Св. Александър Невски“; ул. 11-ти август“ в участъка между ул. „Московска“ и пл. „Св. Александър Невски“. 
 
/РН/

Title На 6 януари 1999 г. е проведено първото Общо събрание на представителите на Националната здравноосигурителна каса;;;10484384/6.01_%D0%9D%D0%97%D0%9E%D0%9A.jpg?l=1000: 
На 6 януари 1999 е проведено първото Общо събрание на представителите на Националната здравноосигурителна каса (НЗОК). След смяната на режима през 1989 г., в цялата страна започват процеси на преустройство в различните държавни и обществени институции. Здравеопазването в България също преминава през редица промени, но за официално начало на здравната реформа се счита 4 юни 1998 г., когато 38-ото Народно събрание (1997-2001) приема Закон за здравното осигуряване. С него в страната се въвежда здравноосигурителна система с  равнопоставен достъп на населението до основен пакет от медицински и стоматологични услуги, която се осъществява от, създадената за това, НЗОК и от нейните териториални поделения – районни здравноосигурителни каси. НЗОК започва да функционира от 15 март 1999 г. За първи председател на Управителния съвет е избран Стефан Софиянски, който подава оставка на 22 април 2002г., по данни на отдел „Справочна“.
За събитията и изграждането на Националната здравноосигурителна каса четем в емисията на БТА „Вътрешна информация“:
Парламентът прие Закон за здравното осигуряване
София, 4 юни 1998 г. /БТА/ Причинилите умишлено увреждане на собственото си или на други лица здраве, установено по съдебен ред, както за увреждане на здравето при употреба на алкохол възстановяват средствата на Националната здравноосигурителна каса (НЗОК), решиха днес депутатите с приетия Закон за здравното осигуряване.
Според министъра на здравеопазването Петър Бояджиев тук не са включени самоубийствата.  Законът променя системата на финансиране на здравеопазването, която чакаше тази промяна седем години, посочи министър Бояджиев.
Законът предвижда глоба от 500 хиляди лева до 1 милиона лева за длъжностни лица, които не предоставят или дават невярна информация за осигурителните си отношения с НЗОК.  При повторно нарушение глобата е 2 милиона лева.
Ако осигуреното лице е извършило нарушението, глобата е от 30 000 лева до 50 000 лева, а при повторно – 150 хиляди лева.
Работодател, който не плаща здравноосигурителните вноски, се наказва с 50 хиляди лева до 100 хиляди лева за всяка невнесена вноска. При повторно нарушение глобата е 200 хиляди лева на месец за всеки неосигурен.
Граждани, които не са осигурили себе си и членовете на семейството си и не са платили повече три дължими вноски, плащат оказаната медицинска помощ по установени цени. Когато осигуреното лице плати всички дължими вноски, осигурителните му права се възстановяват. За неявяване на профилактични прегледи гражданите губят осигурителни права за 6 месеца.
***
Първото Общо събрание на представителите на Националната здравноосигурителна каса избра Управителен съвет на касата
София, 6 януари 1999 г. /БТА/ Управителен съвет на Националната здравноосигурителна каса избра първото Общо събрание на касата, състоялото се днес в столицата. Деветимата членове на съвета са: Стефан Софиянски, Илко Семерджиев, Елиана Мацева, Димитър Радев, Александър Караминков, Мариела Ненова, Петър Тенчев, Кирил Ананиел и Татяна Василева.
По закона за здравното осигуряване в Общото събрание на НЗОК участват представители на държавата, на работодателите и на осигурените, определени на квотен принцип – по 18 души. Квотата на осигурените включва 12 души, представящи области и 6 души от синдикатите.
На събранието днес присъстваха 50 представители. От държавната квота те бяха 17, а от работодателите и от осигурените – по 12 души.
Представителността на синдикатите бе обявена за нелегитимна, защото дойдоха 11 души, които по-късно напуснаха събранието.  КНСБ и КТ „Подкрепа“ се бяха споразумели и бяха запълнили бройката с по трима свои представители. Постъпи обаче протокол и на други пет синдиката – „Единство“, НПС, „Промяна“, ОСОБ и АДС.
Всички синдикални организации да изберат помежду шест свои представители в общото събрание на касата, е изискването на закона.
Работодателите поискаха членовете на УС също да се избират по квотния принцип на общото събрание. Предложението бе отхвърлено с мотива, че по закон такъв принцип не е предвиден. Участниците в събранието избират членовете на УС чрез тайно гласуване.
В резултат и работодателите напуснаха събранието, но тъй като имаше кворум, то продължи с избора на УС и на Контролен съвет. На следващото общо събрание предстои да бъдат избрани двама членове на Контролния съвет, тъй като днес бяха одобрени само трима.
Според лидера на КНСБ д-р Желязко Христов синдикатите са били лишени от възможността да участват в работата на събранието, тъй като правителството е забавило решението си във връзка със синдикалното преброяване.
Направен беше недвусмислен опит представителите на централната и местната държавна администрация да доминират в състава на органите за управление на касата, се заявява в изпратен по-късно до БТА факс от пресцентъра на КНСБ. С избора в управителните органи само на представители на държавната администрация се запазва досегашната система на държавно управление на здравеопазването, са опасенията на синдиката.
***
Следващата седмица Софиянски ще се среща с работодатели и синдикати от НЗОК
София, 10 януари 1999 г. /БТА/ За обединяване около общата цел и преодоляване на проблемите призова по „Неделя 150“ председателят на Управителния съвет на Националната здравноосигурителната Стефан Софиянски, чийто избор на този пост бе коментиран като изненадващ.
Поради несъгласие „с опита на централната и местната държавна администрация да доминират изцяло в състава на органите за управление на касата“, работодатели и синдикати напуснаха първото общо събрание на представителите на Здравноосигурителната каса на 6 януари.
Правителството разговаря с мен още през септември, уточни столичният кмет. Той добави, че е говорил с представители на всички напуснали събранието и следващата седмица ще има срещи, на които „ще изчистим проблемите“.
В средата на март ще се състои поредното общо събрание на НОСК, на което ще се уточнят правилата за работата. Тогава бихме могли да коригираме нещата, за да постигнем по-добър баланс, посочи Софиянски.
Най-важното е, че със въвеждането на здравноосигурителната система осигуреният ще получава по-голяма сигурност и прозрачност при управлението на средствата, които той отделя. От друга страна, лекарят ще има по-голяма гаранция за заплащане на услугата, която той прави. Първата и сериозната стъпка е, че всичко това ще става без тези средства да минават през държавния бюджет, подчерта председателят на УС на НЗОК.
***
Готов е минималният пакет от медицински услуги, които ще извършват общопрактикуващите лекари, съобщи здравният министър
София, 19 февруари 1999 г. /БТА/ Министерството на здравеопазването е подготвило проект за минималния пакет от медицински услуги, които ще извършват общопрактикуващите лекари в доболничната помощ след старта на здравното осигуряване през 2000 година, каза пред журналисти днес министър Петър Бояджиев. Проектът ще бъде предоставен на лекарите за обсъждане и чак след направените предложения и допълнения ще се приеме окончателно от здравното ведомство, но не по-късно от месец октомври 1999 година.
Общопрактикуващият лекар няма да има ограничения в работата си. Освен обичайната си дейност в определена тясна медицинска сфера, той ще разшири ангажираността си в областта на профилактиката. С въвеждането на здравноосигурителната система ще се създадат условия за прилагането на национални профилактични програми, както и възможности за стимулиране квалификацията на лекарите, отбеляза министър Бояджиев.
Той информира, че в процес на подготовка са националната и регионалните здравни карти. В момента в районните центрове по здравеопазване се работи върху конкретното разпределение и отчитане на нуждите от лекари за всяко населено място или група населени места. По предварителни изчисления за страната ще са необходими около 5 500 общопрактикуващи лекари. Близо 2000 вече са преминали изискващото се предварително обучение в центровете към медицинските университети в страната.
Тарифата за заплащане работата на общопрактикуващите лекари се подготвя в момента, като е решено да се плаща за брой пациенти, а не за извършени услуги.
***
Започва изграждането на Националната здравноосигурителна каса
София, 1 април 1999 г. /БТА/ Създаването на Националната здравноосигурителна каса (НЗОК) е регламентирано в приетия през 1998 г. Закон за здравното осигуряване. На 15 март, 1999 г. започна изграждането на структурите на НЗОК, съобщи д-р Илко Семерджиев, директор на НЗОК.
Националната здравноосигурителна каса обединява дейността на 28 регионални здравноосигурителни каси, разположени в областните градове.  В момента НЗОК прави селекции за персонал и в нейната администрация работят 30 души, но до края на годината се предвижда броят им да стане 1000.
Четири са основните направления в организационната структура на новата институция – финанси, медицински и информационни дейности, обучение и човешки ресурси, връзки с обществеността и международно сътрудничество. Информационната система на НЗОК ще се гради най-малко 10 години напред, обясни г-н Семерджиев.
Основна задача на касата и нейните регионални структури е осигуряването на качествена медицинска помощ за всички български граждани, равнопоставеност при нейното ползване, справедливо и адекватно заплащане на медицинския труд. Регионалните здравноосигурителни каси ще работят с местните здравни заведения, с които лекарите от извънболничната помощ ще сключват индивидуалните си договори от 1 януари 2000г.
От 1 юли 1999г.  започват да се събират и здравноосигурителните вноски. Събраните средства ще са за издръжка на администрацията и за изграждането на инфраструктурата на касата.
***
Подготвят се кадри за нуждите на здравноосигурителната система
София, 12 май 1999 г. /БТА/ От предвидените 28 регионални здравноосигурителни каси само хасковската е все още без директор. В централното управление на Националната здравноосигурителна каса /НЗОК/ вече са назначени 70 души. Още не е избраната сградата, в която ще се помещава националната каса, съобщи на пресконференция днес директорът на НЗОК д-р Илко Семерджиев.
Учебният център на НЗОК работи по три международни проекта за обучение на кадри за нуждите здравноосигурителната система. Започна подготовката на управленски и административен персонал за здравноосигурителните институции, която се осъществява с финансовата помощ на Европейския съюз. По програма ФАР-Консенсус България ще получи 165 хиляди евро.
Тази проект ще се допълни с още една програма – „Трансформ“. За нея средствата са осигурени по линия на българо-германското икономическо сътрудничество. 600 хиляди марки са предвидени за разработване на критерии и подбор на кадрите от системата на здравното осигуряване.
Японското правителство финансира 475 хиляди щатски долара за проект за въвеждане на национално здравно осигуряване в България.
От следващата година здравноосигурителните каси ще плащат за медицинските услуги от задължителния пакет само на онези общопрактикуващи лекари и здравни заведения, които са сключили договори с касата, поясни д-р Семерджиев. Обслужването на населението в болниците ще продължи по действащата сега система.
От НЗОК съобщиха, че са предали на здравното министерство проекта за пакета медицински услуги, които ще се извършват от специализираната доболнична помощ. Крайният срок за одобрението му е края на тази година.
Ако лекар предпише на пациента си препарат от списъка на медикаментите, приложен към националния рамков договор, лекарството ще се изплати от касата.
Засега пациентите ще имат не здравноосигурителна или здравна карта, а личен амбулаторен картон с най-важните медицински данни. Кръвна група, резус фактор, евентуална алергичност, стари заболявания, с какви медикаменти е проведено лечение и т.н. Тези данни ще бъдат въведени и в информационната система на НЗОК.
Ще използваме най-новите и модерни системи за опазване на лекарската тайна, на няколко нива ще бъде разрешеният достъп до медицинската информация, увери д-р Семерджиев. Според него и действащите в момента закони предвиждат наказания и то не малки, за служител, който предостави данни за здравословното състояние на даден пациент.
***
Готов е проект на личната здравноосигурителна книжка
София, 26 май 1999 г. /БТА/ Здравноосигурителната книжка няма да е финансов документ и няма да съдържа медицинска информация, съобщиха днес на брифинг представители на Националната здравноосигурителна каса (НЗОК).
Представен беше проект на касата за лична здравноосигурителна книжка.
Здравноосигурителната книжка се издава от НЗОК на основание член 50 от Закона за здравното осигуряване, заявиха от ръководството на касата. Тя дава възможност всеки осигурен български гражданин да бъде равнопоставен участник в процеса на здравното осигуряване.
С издаването на здравносигурителната книжка НЗОК решава въпросите по създаването на регистър на здравноосигурените лица, регистър на семейните (общопрактикуващи) лекари и стоматолози, както и да удостовери свободния избор на семеен лекар и стоматолог.
Книжката съдържа паспортни данни и данни за семейното положение на осигуреното лице, данни за осигурителя, ако притежателят на книжката се осигурява от друго лице, категория за осигуряване в зависимост от това дали осигуреното лице е пенсионер, работещ на трудов договор, социално слаб или упражняващ свободна професия, както и данни за семейния лекар и за стоматолог с регистрационната форма на техния избор.
Здравноосигурителната книжка ще се издава от районните здравноосигурителни каси (РЗОК). Тя ще даде възможност да се удостовери изборът на семеен лекар и на стоматолог пред районната каса, която ще плаща медицинските услуги на медиците, сключили договори с нея.
Разпространението на здравноосигурителните книжки ще започне след плащането на първата здравноосигурителна вноска. Вноските ще се събират от Националния осигурителен институт /НОИ/ от 1 юли 1999 г.
***
Съобщение на здравноосигурителната каса
София, 9 юли 1999 г. /БТА/ На събранието на представителите на Националната здравноосигурителна каса (НЗОК) днес, 9 юли 1999 г., бяха приети правилниците за устройството и дейността на НЗОК, на Районните здравноосигурителни каси, както и правилниците за работа на Управителния и на Контролния съвет на здравната сака.
До края на годината ще бъдат изработени правилата за реда за извършван на експертизи, свързани с изпращането за лечение в чужбина на български граждани. Лечението в чужбина ще се предприема в случаите, когато в страната няма достатъчно ефикасни средства, апаратура, методи за лечение и специалисти.
Според Закона за здравното осигуряване НЗОК може да извършва експертизи при необходимост от медицинска помощ, ако стойността ѝ надхвърля 200 минимални работни заплати за страната при използването на скъпи лекарства и при необходимост от лечение в чужбина.
След като бъдат изработени правилата, в НЗОК ще работи специална комисия, която ще решава случаите, свързани с лечение в чужбина. В своята дейност тя ще привлича и външни експерти.
/ДС/

Title Честваме празника Богоявление;;;949705/January-6.jpg?l=1000: 
Днешният празник е посветен на кръщението на въплътения в човешки образ Син Божи, Иисус Христос, в река Йордан от свети Йоан Кръстител.
Кръстителят излязъл няколко месеца преди началото на дейността на Иисус Христос като Негов Предтеча, както предрекъл пророк Малахия векове по-рано: "Ето, Аз пращам пред лицето Ти Моя ангел, който ще приготви Твоя път пред Тебе".
Предтечата проповядвал покаяние, т.е. промяна на мисленето и на действията ни към добро според Божиите заповеди, като символично умивал греховете на хората във водите на река Йордан. Дошъл и Христос да се кръсти, но Йоан съзрял Неговата божественост и чистота от всякакъв грях, затова се опитал да го спре с думите: "Аз имам нужда да се кръстя от Тебе, а Ти ли идеш при Мене?". Но Спасителят отвърнал: "Остави сега, защото тъй нам подобава да изпълним всяка правда".
С тези думи Той казва две неща. Първо, че с кръщението Си направил това, което било нужно за човешката природа: всички хора се кръщавали, така направил и Той, защото още не била станала известна божествената Ми природа и отказът Му от кръщение би се разбрал като човешка надменност. И второ, тъкмо при кръщението на Иисус се открила както Неговата божественост, така и троичността на Бог: Синът Божи се кръщавал във водата с човешката Си природа, Светият Дух слязъл над Него видимо, във вид на гълъб, а Бог Отец открито заявил на всички: "Този е Моят възлюбен Син, в Когото е Моето благоволение".
На днешния ден се извършва голям (велик) Богоявленски водосвет както над съдове с вода в храмовете, така и край водните басейни, реките, морето. С осветената вода се поръсват всички вярващи и техните домове, а често и местата на тяхната работа. Светената вода се пази през цялата година и се използва за пиене или поръсване като знак за очистване от грехове и получаване на Божие благословение.
/ТС/

Title Природният газ на регулирания пазар в България поскъпна с 5,59 на сто за година, на най-голямата европейска борса - с 33,82 на сто, на "Газов хъб Балкан" - с 58,39 на сто;;;undefined: 
През изминалата година цената на природния газ в България бележи годишно увеличение от 5,59 процента или 4,34 лева за мегаватчас (MWh) - от 77,60 лв./MWh през януари 2024 г. до 81,94 лв./MWh през януари 2025 година. Това показват решенията на Комисията за енергийно и водно регулиране (КЕВР), която всеки месец утвърждава нови цени на синьото гориво. В повечето решения на регулатора като причина за месечните ценови колебания се посочват сложната динамика на пазара на природен газ и влиянието на множество международни и вътрешни фактори. 
Динамика на цените през годината
Началната цена за януари 2024 година е 77,60 лв./MWh. През първата половина на годината се наблюдава отчетливо намаление на цените, като през май бе регистрирана най-ниската стойност за годината - 54,70 лв./MWh. Според КЕВР това се дължи основно на сезонния спад в потреблението и благоприятните условия на международните пазари на втечнен природен газ.
Летните месеци носят умерено повишение на цените, като през август достигнаха 60,75 лв./MWh.
Втората половина на годината бе белязана от постепенно покачване, което кулминира през декември със стойност от 75,89 лв./MWh, а януари 2025 година започна с цена от 81,94 лв./MWh.
Фактори, влияещи на ценовите колебания
Ценовата динамика се определя от няколко ключови фактора, посочва КЕВР в решенията си. Според регулатора международните пазари и геополитическата обстановка оказват значително влияние върху доставките и цените на природния газ. Основен стабилизиращ елемент за България е дългосрочният договор с Азербайджан, който гарантира сигурност на доставките на конкурентни цени.
Втечненият природен газ, заедно с ресурсите от газохранилището в Чирен, допринасят за диверсификацията и гъвкавостта на енергийните доставки, което помага за минимизиране на негативните ефекти от международните ценови колебания.
Комисията за енергийно и водно регулиране утвърди 12 решения за цените на природния газ в периода от януари 2024 г. до януари 2025 г.
Утвърдените месечни цени на КЕВР:
Януари 2024: 77,60 лв./MWh
Февруари: 71,08 лв./MWh (-8,4 процента спрямо предишния месец)
Март: 57,59 лв./MWh (-19 процента)
Април: 58,84 лв./MWh (+2 процента)
Май: 54,70 лв./MWh (-7 процента)
Юни: 59,55 лв./MWh (+8 процента)
Юли: 58,10 лв./MWh (-2,43 процента)
Август: 60,75 лв./MWh (+4,5 процента)
Септември: 61,91 лв./MWh (+1,9 процента)
Октомври: 63,72 лв./MWh (+2,9 процента)
Ноември: 68,69 лв./MWh (+8 процента)
Декември: 75,89 лв./MWh (+10,48 процента)
Януари 2025: 81,94 лв./MWh (+7,97 процента)
Тези цени са без включени разходи за достъп, пренос, акциз и ДДС. Основни фактори за промяната им са доставките по дългосрочни договори, включително азерски природен газ, както и измененията на международните индекси като TTF.
На най-голямата европейска газова борса ТТF синьото гориво е поскъпнало за една година с 33,82 процента - от 37,08 евро за мегаватчас на 8 януари 2024 г. до 49,62 евро за мегаватчас на 5 януари 2025 година. Най-ниската цената на борсата за изминалата година е постигната на 23 февруари 2024 г. - 29,13 евро за мегаватчас, докато най-високата - 50,27 евро за мегаватчас - на 2 януари 2025 година.
На "Газов хъб Балкан" годишното увеличение на цената на природния газ е 58,39 процента в сегмента "Ден напред", показват данните на борса. Цената за 5 януари 2025 година е 88,59 лева за мегаватчас, докато цената с ден за доставка за 5 януари 2024 г. беше 55,93 лева за мегаватчас.
/ЕС/

Title Щурмът на Капитолия не бива да бъде забравян, призова Байдън;;;9829211/e0102bfeb5d5459bbfcb06a5f1533653--0--360fd282dec041cc8e2d4b7cc219b9c3.jpg?l=1000: 
Щурмът на Капитолия не бива да бъде забравян, призова президентът на САЩ Джо Байдън, цитиран от Франс прес.
Байдън също така предупреди историята на тези събития да не бъде пренаписвана.
Той отправи своя апел по повод четвъртата годишнина от довелия до жертви щурм на Капитолия от привърженици на Доналд Тръмп.
Тогава президентът републиканец отказа да признае поражението си от демократа Байдън на изборите, за които продължава да твърди, без да представи каквито и да било доказателства, че са били фалшифицирани. Сега обаче Тръмп се готви да се върне в Белия дом на 20 януари, след като спечели президентски избори през ноември. Този път Демократическата партия издигна в крайна сметка кандидатурата на вицепрезидентката Камала Харис, след като Байдън се оттегли от надпреварата.
Президентът демократ е определял републиканеца като заплаха за демокрацията. Байдън обаче призна бързо изборната победа на Тръмп и обеща мирен преход във властта, отбелязва АФП.
Преходът във властта тече гладко, каза президентът демократ, цитиран от Ройтерс. В същото време той добави, без да даде подробности, че според него екипът на Тръмп има вътрешни проблеми.
Президентът демократ коментира и други въпроси, като нарече "ужасно" намерението на своя републикански наследник да отмени правото на американско гражданство по рождение, предаде Ройтерс.
 
 
 
/НС/

Title Церемонията за връчване на наградите "Златен глобус" се очертава като своеобразна надпревара между "Емилия Перес" и "Бруталистът";;;10495005/ab4532214c3c458cb277ecb0a563a3b3--0--986781187f0249aa8b1f01cbb43f1a5e.jpg?l=1000: 
Церемонията за връчване на филмовите награди "Златен глобус" към този момент се очертава като своеобразна надпревара между "Емилия Перес" и "Бруталистът", които вече спечелиха съответно четири и три отличия, предаде Франс прес. Засега няма изявен фаворит, както и бе прогнозирала агенция Асошиейтед прес.
82-рата церемония по връчване на едни от най-престижните награди в света на киното се състои в хотел "Бевърли Хилтън" в град Бевърли Хилс, щата Калифорния. До средата на събитието никой филм не бе взел явно надмощие, като има различни победители в отделните категории, обобщава Франс прес.
Засега френският мюзикъл "Емилия Перес", който има най-много номинации - 10, грабна четири отличия, включително за най-добър чуждоезичен филм - награда, която режисьорът Жак Одиар посвети "на всички, които днес се чувстват обезпокоени".
Впоследствие музикалната комедия, която разказва за мексикански наркобарон, подложил се на операция за смяна на пола, получи още един престижен "Златен глобус" - за дай-добра комедия.
Американецът Брейди Корбет бе удостоен със "Златен глобус" за най-добър режисьор заради "Бруталистът".
Драмата, която разказва за унгарски архитект, избягал в САЩ от Холокоста, е на второ място по брой номинации - седем.
"Бруталистът" получи още две престижни статуетки - за най-добър филм - драма и за най-добър актьор в такъв филм - Ейдриън Броуди.
"Златен глобус" за най-добра актриса във филм - драма спечели Фернанда Торес за "Все още съм тук".
Деми Мур бе удостоена с наградата за най-добра актриса в комедия за своята роля във "Веществото".
Отличието при мъжете в тази категория отиде при Себастиан Стан за "Различен човек".
 
 
/НС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Събитията днес - България;;;undefined: 
Традиционният богоявленски водосвет на бойните знамена, флаговете и знамената-светини на Българската армия ще бъде отслужен във всички гарнизони на страната. Това съобщиха от пресцентъра на Министерството на отбраната (МО). Богоявленският водосвет ще бъде отслужен от Негово Светейшество Българския патриарх и Софийски митрополит Даниил, в съслужение със свещеници от Българската православна църква. Тържественият ритуал в София ще започне в 11:00 часа пред Паметника на незнайния воин. От прессекретариата на държавния глава съобщиха, че президентът и върховен главнокомандващ на Въоръжените сили Румен Радев ще участва в ритуала. На церемонията ще присъства вицепрезидентът Илияна Йотова. От Министерството на отбраната информираха, че ще присъстват служебният министър на отбраната Атанас Запрянов и началникът на отбраната адмирал Емил Ефтимов. (ТЦ)
*****
Пред бюст-паметника на Христо Ботев в Борисовата градина в София ще се проведе тържествено честване на 177-ата годишнина от рождението на българския поет, публицист, общественик и революционер. Това съобщиха от Столичната община. Слово ще произнесе кметът на София Васил Терзиев. В програмата ще участват актьорите Явор Борисов и Анджелика Джамбазова, мъжки вокален квартет "Светоглас" и Гвардейският представителен духов оркестър. (ТЦ)
*****
Ритуалът по спасяване на кръста за Богоявление в София ще бъде във водите на езерото в ж.к. "Дружба"1. Това се посочва в интернет страницата на столичния район "Искър". Събитието ще се състои на понтона при амфитеатъра в парк "Дружба" от 13:00 часа, информират от районната админнистрация. Оттам посочват, че преди да бъде отслужен Великият богоявленски водосвет, ще има литийно шествие, което ще тръгне от храма "Св. преп. Наум Охридски". (ДА)
*****
Кръгла маса на тема: "Належащите законодателни промени за борба с пътнотранспортните произшествия и ефективна наказуемост на извършителите" ще се състои от 11:00 часа в зала 134 на Народното събрание, съобщиха от пресцентъра на „Възраждане“. Срещата е по идея на сдружение „Ангели на пътя“ като продължение на дебата за промени в законодателството срещу т.нар. “война по пътищата“. (ТЦ)
*****
За десета поредна година на Богоявление в Айтос светият кръст ще бъде хвърлен в специално изградения бент на Славеева река, съобщиха от Общината. Тази година празникът ще започне от 9:00 часа със света литургия в храма, отслужена от Негово Всеблагоговейнство протойерей Ромил Георгиев. Пред параклиса ще бъде отслужен и Велик богоявленски водосвет, след което ще е започне ритуалът по хвърляне и спасяването на кръста. От 11:00 часа ще започне общоградски празник в етнографски комплекс "Генгер", организиран от Общината. (РН)
*****
С освещаване на знамената и литийно шествие във Велико Търново ще започне отбелязването на Йордановден, съобщиха от пресцентъра на Общината. Празникът ще започне с тържествена литургия в катедралния храм „Рождество на Пресвета Богородица“, откъдето в 10:00 ще тръгне литийно шествие. На площада пред крепостта „Царевец“ ще бъдат осветени бойните знамена на Националния военен университет "Васил Левски", след което шествието ще се отправи към Владишкия мост над Янтра, където ще бъде хвърлен богоявленският кръст. (РН)
*****
Архиерейският наместник на Белоградчишка духовна околия отец Рафаил ще отслужи Света литургия и Велик Богоявленски водосвет в храм „Св. вмчк Георги Победоносец“ в Белоградчик, съобщиха от Общината. В 11:30 часа той ще освети водното естество и ще спусне Светия кръст в Стакевска река край село Горен чифлик. Осигурен е транспорт, като автобусът ще тръгне в 11:00 часа от централния площад „Възраждане“ в Белоградчик. (РМ)
*****
По традиция на Богоявление във Видин ще бъде отслужен велик водосвет на брега на Дунав и хвърляне на богоявленския кръст във водите на реката, сочи информация на фейсбук страницата на местната администрация. Празникът ще започне със света литургия в катедралния храм „Св. вмчк Димитър Солунски“. След това литийно шествие ще премине през центъра на града и крайдунавския парк. Зад Паметника на съпротивата на брега на реката архимандрит Самуил ще отслужи велик водосвет и освети водите Дунав, уточниха от Общината. (РМ)
*****
В Габрово ще бъде спазена християнската традиция на Богоявление с хвърляне на богоявленския кръст, съобщиха от местната администрация. Църковният празник ще започне в 11:40 часа със шествие, водено от свещениците от Габровска духовна епархия - от църквата "Успение на Света Богородица" до площад "1-ви май", където в 11:50 ч. ще бъде отслужен водосвет за празника. В 12:00 часа ще се състои и ритуалът по потапянето на богоявленския кръст от мост "Игото", допълват от администрацията. (РН)
*****
С тържествен водосвет по спасяване на кръста ще бъде почетен християнският празник Богоявление в Каварна. Ритуалът ще бъде в 11:30 часа в морската зона на град Каварна до Буна 2. От 10:00 ч. Община Каварна ще отбележи и 177 години от рождението на поета Христо Ботев с поднасяне на венци и цветя пред паметника на революционера в градския парк, уточняват от общинската администрация. (РН)
*****
В Казанлък ще бъде спазена християнската традиция на Богоявленския ритуал, съобщиха от пресцентъра на местната администрация. Църковният празник ще започне в 8:00 часа с отслужване на утринно богослужение във всички православни храмове в града. В 10:30 часа ще започне и традиционното литийно шествие от храм „Свети пророк Илия“ до моста на Старата река пред входа на парк „Тюлбето“, където ще бъде изпълнен и ритуалът за спасяване на Богоявленския кръст. От администрацията приканват всички, които искат да вземат участие в ритуала, да бъдат облечени в народни носии. (РН)
*****
Ритуалът по хвърлянето на кръста във водите на река Осъм в Ловеч ще се състои по традиция от Богоявленския мост, съобщават от общинската администрация. Празникът ще започне със света литургия в катедралния храм „Св. св. Кирил и Методий“ в центъра на града. След това пред храма ще бъде отслужен водосвет и ще бъдат осветени войнските знамена. Хвърлянето на кръста в река Осъм е предвидено за 11:30 часа. (ДБ)
*****
За втора поредна година в Монтана ще отбележат Богоявление с ритуал за спасяване на кръста и мъжко хоро във водите на река Огоста, съобщиха от общинската управа. Празникът ще започне в 11:00 часа до пешеходния мост на Огоста с Велик Богоявленски водосвет, който ще бъде отслужен от протосингела на Видинската митрополия архимандрит Антим. (РН)
*****
В Плевен ще бъдат отбелязани 177 години от рождението на поета-революционер Христо Ботев с поднасяне на венци и цветя в 12:00 часа, съобщиха от пресцентъра на Община Плевен. (ЮК)
*****
Архиерейският наместник на Пазарджишка духовна околия Боян Кочев ще отслужи богоявленски водосвет на брега на река Марица в Пазарджик. Това съобщиха от Пазарджишката духовна околия на сайта си. От 9:00 часа ще бъде отслужена празничната литургия в катедрален храм "Успение Богородично". В 10:30 часа от църквата ще тръгне литийно шествие до река Марица, където ще се отслужи Велик Богоявленски водосвет на брега на реката и ще се състои ритуалът по хвърляне на кръста във водите, съобщиха от Пазарджишката духовна околия. (РН)
*****
Десетки желаещи от различни населени места в пловдивската община Марица ще се включат в тазгодишното традиционно спасяване на Светия кръст. Това съобщиха от пресцентъра на общината. Празникът в Маноле ще започне в 9:00 часа с Велик водосвет за здраве и благоденствие в храм „Св. Димитър“. В 10:30 ч. от църквата ще тръгне литийно шествие към река Стряма, където в 11 часа отец Николай ще хвърли богоявленския кръст. Час по-късно отново от водите на река Стряма ще бъде извършен ритуал и в Трилистник. Празникът там ще започне от 11:30 часа в храма „Св. Параскева“ с Велик водосвет за здраве. След това с литийно шествие миряните ще се отправят до моста на реката за хвърлянето на кръста. (РН)
*****
С ритуал по спасяване на Богоявленския кръст в река Вит ще бъде почетен празникът Йордановден в Плевен, съобщиха от Община Плевен. Богоявленският ритуал във водите на река Вит ще се състои в 12:30 ч. в района на Историческия мост край с. Ясен. (ЮК)
*****
Ритуалът по потапяне на кръста на Богоявление в Петрич ще се проведе на четири места, каза за БТА иконом Павел Милушев - архиерейски наместник на Петричка духовна околия. В 10:30 часа ще бъде извършен ритуалът в квартал "Виздол", в 11:00 часа - в градския парк, 11:30 часа - край църквата "Свети Георги", а в 12:00 часа в квартал "Шарон". (РН)
*****
Поморие ще отбележи Йордановден – 6 януари, с традиционно изваждане на богоявленския кръст от Черно море, съобщиха от пресцентъра на Общината. Ритуалът ще бъде съпроводен от литургии и велик водосвет в храм "Свето Рождество Богородично" и манастир "Свети Георги". От 10:30 часа от храма ще тръгне литийно шествие до морската алея, откъдето ще се извърши ритуалното хвърляне на светия кръст във водите на Черно море.  (РН)
*****
С ритуал по поднасяне на венци и цветя в Разград ще бъде почетена 177-ата годишнина от рождението на Христо Ботев, съобщиха от общинската администрация. Честването ще е пред паметника на поета, публицист и революционер в Градския парк. С тематична витрина под надслов „Тоз, който падне в бой за свобода, той не умира…“ Регионалната библиотека „Проф. Боян Пенев“ в Разград ще отбележи рождението на Ботев, съобщиха от разградската библиотека. В детския отдел на културната институция ще се проведе и среща-разговор с ученици за живота и делото на българския поет, публицист и революционер. (СК)
*****
На празничния Йордановден в Разград желаещите да се хвърлят за спасяването на Богоявленския кръст ще могат да го направят във водите на язовир "Пчелина 2" край града, съобщиха от Община Разград. Преди ритуала архиерейският наместник отец Георги ще отслужи водосвет за Йордановден, съобщиха от общинската администрация, които оказват съдействие в организацията на празника. (СК)
*****
Русе ще отбележи Богоявление с водосвет и хвърляне на кръста във водите на река Дунав. Това съобщиха от общинската управа в крайдунавския град, които са съорганизатори заедно с Русенската митрополия и Областната администрация. Началото на празника ще бъде поставено със сутрешна света литургия в катедралния храм "Света Троица". След това ще се състои литийно шествие до брега на река Дунав. Под звуците на маршове, изпълнени от Общинския духов оркестър, свещеници от Русенската митрополия ще извършат тържествен водосвет. (РН)
*****
Ритуалът по потапяне на кръста на Богоявление в Сандански ще се състои от 11:00 часа на езерото в Градски парк „Свети Врач“, информират от пресцентъра на общински администрация. По традиция християнският празник Йордановден ще започне с празнична служба в храм „Свети великомъченик Георги“ от 9:00 часа. (РН)
*****
Доростолският митрополит Яков ще отслужи празнична служба за Богоявление в катедралния храм "Св. св. Апостоли Петър и Павел" в Силистра. Това съобщиха от местната община и Митрополията в Силистра. След това с литийно шествие силистренци ще се отправят към брега на Дунав, откъдето във водите на реката ще бъде хвърлен богоявленският кръст. (РН)
*****
Водосвет на бойното знаме и представителните знамена на военно формирование 22 220 ще бъде извършен на Богоявление пред храм "Света Петка" в Сливен, съобщиха от пресцентъра на общината. Той ще бъде отслужен от предстоятеля на храма отец Йоан Петров и ще започне от 11:00 часа. От 11:30 часа ще има Богоявленски водосвет, изваждане на светия кръст и мъжко хоро във водите на Новоселска река в Сливен. (РН)
*****
С военен ритуал и поднасяне на венци Смолян ще отбележи 177 години от рождението на Христо Ботев, съобщиха от Община Смолян. На 6 януари ще бъде отбелязан и Йордановден. От 9:00 часа в храм „Свети Висарион Смоленски“ епископ Висарион, архиерейски наместник на Смолянската духовна околия, ще отслужи Архиерейска света литургия. (ЕП)
*****
Църковни богоявленски ритуали ще се състоят във всички общини, разположени на река Марица в Хасковска област, показа проверка на БТА по сайтовете на местните администрации и социалните мрежи. Спасяване на Светия кръст е предвидено в Димитровград, Симеоновград, Харманли, Любимец и Свиленград. Празникът ще започне с утринна Златоустова света литургия и богоявленски водосвет. В областния център Хасково ще се състои тържествено честване на 177 години от рождението на Христо Ботев и водосвет на знамената на Българската армия. (РН)
*****
Община Смядово и Църковното настоятелство при православния храм "Св. Архангел Михаил" организират от 11:00 часа богоявленски водосвет на Елмазов мост над река Смядовска, съобщи за БТА кметът на общ. Смядово Иванка Петрова. (АД)
*****
Ритуалното хвърляне на Богоявленския кръст ще бъде извършено на Омуртагов мост край Велики Преслав, съобщи за БТА кметът на община Велики Преслав инж. Янко Йорданов. Той обяви, че събитието ще бъде от 11:30 ч.(АД)
*****
Община Шумен и Командването на военен гарнизон - Шумен организират от 11:00 часа освещаване на българските бойни знамена и светини на българската армия, съобщиха от Община Шумен. Ритуалът ще се състои пред Драматично-кукления театър „Васил Друмев“. В 12:30 часа по традиция ще бъде извършена и церемонията по хвърляне на Богоявленския кръст във водите на Шуменското езеро. По същото време ще бъдат поднесени и цветя пред бюст-паметника на Христо Ботев, който се намира пред ПГМЕТТ „Христо Ботев“. (АД)
*****
С освещаване на бойни знамена, литийно шествие по централните ямболски улици и ритуално хвърляне на Светия кръст във водите на река Тунджа градът ще отбележи Богоявление. Началото на тържествата е в 11:30 часа пред храм „Св. Николай Чудотворец”, съобщиха от Община Ямбол. На церемонията с тържествен водосвет пред централната църква в града ще участват представителни части от военни формирования на гарнизон Ямбол. След това литийно шествие ще се отправи към моста към парка, откъдето ще бъде ритуалното хвърляне на светия кръст. (РН)
*****
Ще бъде предимно слънчево с разкъсана висока облачност, съобщиха от Националния институт по метеорология и хидрология (НИМХ). Преди обед около Дунав, в котловините и западните райони на Горнотракийската низина ще има мъгли. Ще духа слаб, в Източна България до умерен юг-югозападен вятър, с който ще се затопля. Максималните температури ще бъдат между 7° и 12°, на места в Предбалкана малко по-високи, в София 5°-6°. (НИМХ)
/РН/

Title Събитията днес - Дневен календар;;;undefined: 
На 6 януари  в  историята

6 януари 2025 г., понеделник, 2-а седмица от началото на годината

Българската православна църква отбелязва деня на св. Богоявление (Йордановден).
Според библейската легенда на този ден Исус Христос е покръстен във водите на р. Йордан от Йоан Кръстител. Твърде малко са подробностите за земния живот на Исус преди неговото кръщение. Когато навършил 30 години, дошло време да разкрие божествения си произход и да тръгне сред народа си, за да го учи на словото божие. Според еврейския обичай, никой нямал право да проповядва, нито да стане свещеник или учител преди тази възраст. В момента на кръщението му небето се отваря и Светият дух слиза върху Христос във вид на гълъб, а от небето се разнася глас: "Този е моят възлюбен син, в когото е моето благоволение". Оттук идва и названието на празника - Богоявление. Според народното поверие, през нощта срещу Богоявление в глуха доба небето се отваря и всеки, който го види, ще получи от Бог това, което си пожелае. Вярва се още, че тогава водата  спира, пречиства се, след което придобива голяма сила. Затова  денят е известен като Водици и Водокръщи. За здраве всички участват в освещаването на водата, когато след празнична църковна служба, свещеникът хвърля Светия кръст  във водата. Млади мъже изваждат кръста от водата въпреки студа и ниската температура. Който го извади, бива честит и здрав през цялата година. Болни се къпят във водата, където е хвърлен кръстът. Ако хвърленият във водата кръст замръзне, това предвещава здраве и плодородие през годината. Ако времето е студено и сухо, приема се като знак за плодородна и  добра година.
На 6 януари по традиция се освещават бойните знамена, флаговете и знамената светини на Българската армия. За първи път в българската история по инициатива на цар Симеон I е отслужен водосвет на българските бойни знамена преди битката при река Ахелой (20 август 917). До падането на България под османско иго през 1396 г. преди всяка битка, която води българската войска, се е извършвал водосвет. Традицията е възстановена през 1880 г. след освобождението на България от османско иго (1878) от първия военен министър на Княжество България Пьотър Паренсов. Тогава освещаването на бойните знамена на Българската армия е извършено за първи път на църковния празник Богоявление. Ритуалът се е извършвал до 1946 г., след което прекъсва и е възстановен през 1993 г. Оттогава във всички гарнизони в страната, най-висшият йерарх на Българската православна църква в епархията, след прочитане на молитвата "За успех на народа", ръси със светена вода за здраве и успехи представителни части на Българската армия и нейните бойни знамена.
На този ден празнуват Йордан, Йорданка, Данчо, Боян, Богдан, Богдана, Богoлюб, Богoлюбa, Божан,  Божанa, Дана и др.

По света се отбелязва:

Рождество Христово (Коледа). Празник на православните християни в Армения.

На този ден в България:

1921 - Излиза бр. 1 на литературния седмичник "Развигор" с редактор проф. Александър Балабанов. Седмичникът излиза до 12 юни 1937 г.

1938 - България установява дипломатически отношения с Мексико на ниво легации. Отношенията между двете страни са прекъснати на 20 декември 1941 г. и са възстановени на 11 юни 1974 г. на ниво посолства.

1965 - Излиза бр.1 на сп. "Наука и техника" като седмичен бюлетин на Българска телеграфна агенция. Списанието излиза до 1991 г.

1990 - Учредена е партия "Движение за алтернативен граждански парламент и промяна "Ера-3". На 3 февруари 1990 г. прераства в Независима конфедерация "Ера-3", а през април с. г. се преобразува в Съюз на демократичните партии и движение "Ера-3".

1992 – Гр. Станке Димитров се преименува на Дупница с Указ 7 от 6 януари 1992 на президента. Град Дупница е създаден през 1878 г., като името на града е възникнало от разположението на селището, което се намира като в дупка, заобиколена от високи ридове и планини. Името на града е променяно 2 пъти по административни причини. От 1949 г. до 1950 г. се нарича Марек, получено от псевдонима на революционера от съпротивата Станке Димитров. До 1992 г. градът се нарича Станке Димитров, а от 6 януари 1992 г. отново се преименува на Дупница.

1994 - Излиза бр.1 на в. "Старият мост", седмичник за община Свиленград. От 2008 г. вестникът има и електронен вариант. През януари 2022 г. вестникът спира да излиза на хартия.

1999 - Проведено е първото Общо събрание на представителите на Националната здравноосигурителна каса (НЗОК). За първи председател на Управителния съвет е избран Стефан Софиянски (подава оставка на 22 април 2002). На 4 юни 1998 г. 38-ото Народно събрание (1997-2001) приема Закон за здравното осигуряване, с него в страната се въвежда здравноосигурителна система с  равнопоставен достъп на населението  до основен пакет от  медицински и стоматологични услуги, и се създава Национална здравноосигурителна каса, чиято цел е да гарантира достъпност и равнопоставеност при обезпечаването на осигурените лица с медицинска помощ в рамките на гарантиран пакет услуги. На 15 март 1999 г. НЗОК започва да функционира.

2005 - В Хасково около 15:00 ч. максималната температура достига 16,4 градуса - абсолютен максимум, измерен за последните 100 години в града.

2006 - Голямата награда в конкурса "Благодеятел на годината" за 2005 г. е връчена  на Донка Паприкова за поддържания от нея хоспис "Милосърдие" за възрастни, бедни и самотни хора.

2009 - От 3:30 ч. са прекратени доставките на природен газ на украинско-румънската граница към  "Булгаргаз", както  за българския пазар, така и количествата за транзит към Гърция, Турция и Република Македония. С цел недопускане на промишлени аварии, по заповед на министъра на икономиката и енергетиката Петър Димитров, от 7:00 часа е свикан Съветът по сигурност и управление при кризи към Министерството на икономиката и енергетиката, назначен е кризисен щаб, който да следи и  анализира ситуацията и да изиска информация от големите потребители на природен газ за възможностите за преминаване към алтернативно гориво. Добивът от газохранилището в Чирен е увеличен до 4,3 млн. куб. метра за денонощие с цел задоволяване на минималните потребности на страната.

2019 - Във Военномедицинска академия в София умира актьорът Иван Ласкин. Той става популярен на 16 години с изпълнението си на ролята на Васко в 6-серийния детски филм "Васко да Гама от село Рупча" на режисьора Димитър Петров по сценарий на братя Мормареви. Има роли в повече от 12 български игрални филма, 20 европейски и американски продукции и в телевизионни сериали. Играл е на сцената на почти всички столични театри.

2021 - На 73-годишна възраст умира актьорът Филип Трифонов. Той става известен с ролята на Ран във филма "Момчето си отива" (1972) на режисьора Людмил Кирков по сценарий на Георги Мишев. Участвал е в над 30 филма, сред които "Момчето си отива" (1972), "Оркестър без име" (1982), "Адио, Рио" (1989), "Мадам Бовари от Сливен" (1991), "Бай Ганьо тръгва из Европа" (1991) и др.

2022 - В Ловеч за шеста поредна година богоявленският кръст хвърлен в ледените води на река Осъм е изваден от 36-годишния Ивайло Енчев.

2023 - В Ловеч официално е открито Народно читалище "Изкуство 2022". Това е 35-ото читалище на територията на Община Ловеч и 5-ото в града.

На този ден по света:

1912 - Президентът Уилям Тафт подписва прокламация за обявяването на Ню Мексико за 47-и щат на страната.

1926 - Създадена е германската авиокомпания "Луфтханза".

1941 - Президентът на САЩ Франклин Рузвелт произнася пред Конгреса (парламента) годишната си реч за състоянието на Съюза, в която формулира четирите свободи. Това са свободата на словото и изразяването, свободата на всеки човек да почита Бог по свой начин, свободата от недостиг, която в световен мащаб означава икономическо разбирателство между страните, което ще осигури на всеки народ мирен начин на живот, както и свободата от страха, която в световен мащаб означава съкращаване на оръжията до степен, че никоя нация да не е в състояние да извърши акт на физическа агресия срещу съседни страни.

2003 - Регистрирани са ниски температури през последните 8 дни в най-населения щат Утар Прадеш. Умират над 89 души. Температурата в района пада от 15 градуса по Целзий до 6. Това е фатално в страна като Индия, където милиони хора живеят без отопление, електричество и топло облекло.

2005 - Населението на континентален Китай достига 1,3 милиарда души. Един милиард и триста милионният жител на КНР е момченце, родено през нощта в Пекин. Над 15 милиона души живеят на територията на Пекинската община.

2008 - Вулканът Попокатепетъл, намиращ се на около 60 км от столицата на Мексико, изригва и изхвърля в небето осемкилометрова струя пара и пепел. Вулканът възобновява активността си през 1994 г. Попокатепетъл е висок 5452 м.

2013 - Президентът на Якутия Егор Борисов въвежда на територията на руската република режим на извънредна ситуация във връзка с размножилите се вълци и зачестилите им нападения срещу домашни животни. Ловът на вълци е разрешен през цялата година, докато броят на животните не спадне до 500, който според учените е оптимален за региона. На територията на Якутия има повече от 3500 вълка, които по данни на министерството на селското стопанство през 2012 г. са убили 313 коня и над 16 000 домашни елени.

2015 - В САЩ се открива 114-ата сесия на Конгреса с най-голямото републиканско мнозинство в Камарата на представителите от изборите през ноември 1928 г. На парламентарните избори на 4 ноември 2014 г. Републиканска партия печели 247  места срещу 188 на Демократическата партия в Камарата на представителите.

2016 - Пред съд в Истанбул, Турция, започва процес срещу 69 души, обвиняеми в опит за преврат срещу турското правителство на 25 декември 2013 г. Между подсъдимите са бивши отговорни служители по сигурността и правосъдието. Главният обвиняем е мюсюлманският проповедник Фетхуллах Гюлен, който живее в САЩ от 1999 г. Той е задочен подсъдим и се обвинява в създаване и ръководство на терористична организация с цел държавен преврат. Обвинението иска двойна доживотна присъда на Фетхуллах Гюлен. Обвинителният акт е от 1453 страници, а сред ищците са президентът Реджеп Тайип Ердоган, синът му Билял, директорът на националната разузнавателна служба МИТ Хакан Фидан, премиерът Ахмет Давутоглу и др.

2017 - Един от лидерите на бандата "Розовата пантера" 35-годишният  Борко Илинчич е бил намерен мъртъв в килията си в затвор в Дубай, като със себе си е отнесъл тайната къде се намират бижута на стойност 11 млн. долара. Скъпоценностите са откраднати през 2007 г. от магазина за златни накити "Граф" в емирството. Според неофициални източници той е починал от инфаркт. "Розовата пантера" са мрежа от престъпници от бивша Югославия с вариращ състав, които са специализирани в кражби на скъпи бижута. Предполага се, че са около 60 души, които са извършили многобройни обири в САЩ, Япония и ОАЕ.

2018 - Френската компания "Ванси ерпортс" печели търга за концесия на белградското летище "Никола Тесла". Концесията е за 25 години, като годишната такса ще възлиза на 5 до 16 милиона евро.

2019 - Президентът на Египет Абдел Фатах ас Сиси открива катедралата "Рождество Христово" близо до Кайро в деня на Рождество Христово, празнувано от коптите на 6 януари. На церемонията присъства главата на Коптската православна църква на Египет Тауадрос Втори. Катедралата  се намира в пределите на новата административна столица на Египет, която е в процес на изграждане и която е на 45 км от Кайро. Храмът е открит с тържествена литургия. Това ще бъде най-голямата църква в Близкия изток. Абдел Фатах ас Сиси, който е мюсюлманин, поръчва изграждането на новата катедрала през 2017 г. след убийството на 27 християни през 2016 г. в бомбен атентат в църквата "Свети Петър и  Павел" близо до катедралата "Свети Марк" в Кайро.

2020 - В Пуерто Рико е регистрирано земетресение с магнитуд 5,8 по скалата на Рихтер. Трусът е станал на дълбочина от 10 км под морското дъно. Няма данни за пострадали хора. Трусът предизвиква свлачища, причинявайки щети на къщи и прекъсвайки електроснабдяването по места.
 
2021 - Във Вашингтон, САЩ, привърженици на президента Доналд Тръмп нахлуват в Капитолия, докато Конгресът (парламентът)  заседава, за да утвърди резултатите от избора на Джо Байдън за президент на страната на президентските избори на 3 ноември 2020 г. При сблъсъците загиват 5 души, ранени са над 50 служители на правоохранителните органи, най-малко 68 демонстранти са арестувани.

2022 - В Никарагуа е регистрирано земетресение с магнитуд 6,1 по скалата на Рихтер с епицентър на 59 км от гр. Коринто. Трусът е бил на дълбочина от 27,5 км. Няма данни за загинали и нанесени материални щети.
2023 - Турция и Армения започват директна въздушна търговия помежду си, след като в резултат на преговори на 1 януари между специалните представители на двете страни, отговарящи за процеса за нормализиране на отношенията, са премахнати пречките за въздушните товарни превози.


Родени на този ден българи:

Христо Ботев (Христо Ботьов Петков), български поет, публицист и журналист, революционер, идеолог и ръководител на националноосвободителното движение на България (1848-1876).
Бил е учител (1866) в бесарабското българско село Задунаевка, след което поема учителското място от своя баща в родния му Калофер. От края на 1867 г. е в Румъния (Букурещ и Браила), където се включва в живота на българската революционна общност. Издава в. "Дума на българските емигранти" (1871), заедно с Любен Каравелов списва в. "Свобода" (от февруари 1873 г. в. "Независимост") (1872), издава в. "Будилник" (1 май-1 юни 1873), в. "Знаме" (8 декември 1874-14 септември 1875) - печатен орган на Българския революционен  централен комитет (БРЦК). От м. август 1874 г. е член на Временния централен комитет, а от 1875 г. на Българския революционен комитет. Включва се в подготовката на Априлското въстание (1876). Организира чета от 200 души, с която завзема австрийския параход "Радецки" и на 29 май 1876 г. (17 май ст. ст.) при с. Козлодуй слиза на българския бряг на р. Дунав, откъдето се отправя към Стара планина. След тежки боеве с редовната турска армия, черкези и башибозуци е прострелян на 1 юни 1876 г. (20 май ст. ст.) на връх Камарата в местността Околчица във Врачанския балкан. Автор е на стихотворения, които са събрани в стихосбирката "Песни и стихотворения от Ботйова и Стамболова" (1875). Автор е и на политическа публицистика - "Народът. Вчера, днес и утре", "Решен ли е черковният въпрос?", на фейлетоните "О, tempora!O, mores!", "Това ви чака", "Послание от небето", "Политическа зима" и др. По традиция всяка година 2 юни се отбелязва като Ден на Ботев и на загиналите за свободата и независимостта на България.

Райна Княгиня (ист. име Райна Попгеоргиева Футекова), учителка, участничка в националноосвободителното движение (1856-1917).
По поръчка на революционния комитет,  организирал Априлското въстание (1876), тя извезва "главното" знаме на четвърти революционен окръг - Пловдивски (с център Панагюрище). Знамето тържествено е осветено на 4 май 1876 г. (22 април 1876 г. ст. ст.) в Панагюрище, когато е обявено началото на въстанието в града. Тогава тя носи знамето начело на народно шествие и е наречена Райна Княгиня. След Априлското въстание е заловена от турците и  попада в Пловдивския затвор, от който след намесата на европейските дипломати, Райна е освободена и изпратена в Москва, където учи медицина три години и става първата дипломирана акушерка в България. В България е била учителка в девическото училище в Панагюрище и по-късно в Търново.

акад. Йордан Иванов (Йордан Иванов Николов), литературен историк, археолог, етнограф и фолклорист (1872-1947).
Един от основоположниците на Българското археологическо дружество (1901) и на Археологическия институт (1920). От 1899 г. е лектор по френски език във Висшето училище в София (дн. Софийски университет "Св. Климент Охридски"). Преподавател и ръководител на катедрата по българска литература в Историко-филологическия факултет на Софийския университет "Св. Климент Охридски" (1909-1925). Преподавател по български език и литература в Националното училище за живи източни езици в Париж (1920-1923, 1927-1930). Научното му дело е посветено на старата българска литература, на българското песенно творчество, събира фолклорни материали.

Кина Герджикова, актриса (1884-1950).
Играла е в пътуващия "Съвременен театър" на Матей Икономов (1903-1904), в театъра в Пловдив (1904-1911), в пътуващия "Популярен театър" (1911-1912). През 1915 г. дебютира с ролята на Нора в пиесата "Нора" от Хенрик Ибсен в Народния театър "Иван Вазов" в София. Играла е и в Общинския театър в Гюмюрджина (дн. Комотини, Гърция) (1915-1919), в Пловдивския градски театър (1919-1925) и във Варненския градски театър (1925-1927).

проф. Асен Димитров, диригент, композитор и музикален педагог (1894-1960).
Последователно е артистичен секретар, корепетитор, хормайстор и диригент в Софийската народна опера (дн. Софийска опера и балет) (1923-1959).  Автор е на песни за мъжки хор, както и на оркестрови, камерни, вокални и други творби. От 1949 г. е преподавател по оркестрово и хорово дирижиране в Държавната музикална академия "Проф. Панчо Владигеров". Главен художествен ръководител и диригент на софийския хор "Гусла" (1930-1960). Поставя оперите "Продадена невеста" от Бедржих  Сметана, "Дама пика" от Пьотър Чайковски, "Княз Игор" от Александър Бородин и др.  Преподавателската му работа започва през 1924 г. в Националната музикална академия, като ръководи оркестровия и камерно-инструменталния клас, а от 1949 г. е преподавател по оркестрово и хорово дирижиране. Носител е на полския Орден за изкуство и наука и е почетен член на чуждестранни хорове. Носител е на Орден за граждански заслуги, първа степен (1946), орден "Червено знаме на труда" (1959) и др.

Кирил Петров, художник живописец (1897-1979).
Учител по рисуване в Кула (1926-1933), във Видин (1935-1942) и в Белоградчик (1942). Носител на орден "Народна република България" първа степен (1977).

Димитър Руменчев, международен футболен съдия (1919-1993).
Той е първият български съдия, ръководил среща от финалите от Световно първенство по футбол (Англия, 1966). Обявен е за съдия номер 1 на България за ХХ век. Награден с  значката "Съдия на ФИФА" (1963).

Иван Радев, художник (1921-2009).
Работи в областта на пространственото оформление. Създава над 120 художествено пространствени оформения на музеи, изложби и интериори и панаири в България и чужбина. Редактор и заместник-главен редактор на сп. "Картинна галерия" (1960-1978). Главен художник на София (1973-1980). Бил е главен редактор на сп. "Промишлена естетика". Носител на орден "Народна република България" втора степен (29 януари 1981), орден "Кирил и Методий" първа  степен (10 януари 1985).

проф. Боян Ничев, филолог, литературен критик и историк (1930-1997).
Бил е ръководител на Катедра по славянска литература и преподавател във Факултета по славянски филологии (1976) на Софийския университет "Св. Климент Охридски". Заместник-директор на Института за литература при Българска академия на науките (1978-април 1989) и негов директор (април 1989-1991). Председател на Комисията по сравнително изучаване на славянските литератури в Международния комитет на славистите (1987-1997). Посланик на България в Чехия (май 1991-8 май 1996). Автор е на литературни очерци, монографии, студии и статии, сред които "Димитър Талев" (1961), "Бранислав Нушич" (1962), "Литературни портрети и поеми" (1972), "Съвременният български роман" (1978), "Критика и литературна история" (1980) и др. Удостоен е със званието "Заслужил деятел на културата" (1986). Носител на наградата на Съюза на преводачите в България за 1997 г. (20 май 1998, посмъртно).

Николай Христозов, поет, публицист и преводач (1931-2015).
Редактор в Литературната редакция на радио "София" (1962-1964) и неин главен редактор (1964-1967). Заместник-главен редактор на сп. "Обзор" (1967-1972) и на сп. "Септември" (1972-1984). Първи заместник-председател на Съюза на Българските писатели (25 декември 1980-1984). Автор е на стихосбирките "Първи песни" (1958), "Знамената не тежат" (1965), "Третата планета" (1971) и др., на документално-художествените повести "По дирята на безследно изчезналите", "Гарнизонно стрелбище" и др. Лауреат на Димитровска награда (16 юни 1978). Носител на орден "Народна република България" първа степен (януари 1981), на Наградата на София за литература за 1983 г. за книгата му "Гарнизонното стрелбище" (април 1984), на наградата "Александър Паскалев" за цялостно творчество на община Хасково (2006) и др.  Почетен гражданин на София, Почетен гражданин на Хасково и Почетен гражданин на Димитровград (1981).

Васил Методиев (Шпайдела), футболист и треньор (1935-2019).
През футболната си кариера е  играл за отборите на "Вихрен" (Сандански), "Академик" (София), "Локомотив" (София), "Добруджа" (Добрич) и "Тунджа" (Ямбол). За националния отбор по футбол има изиграни 17 мача. Бил е треньор на "Локомотив" (София), "Пирин" (Благоевград), "Левски" (София) и "Славия" (София). Помощник-треньор на националния отбор (1982-1985). Шампион на България - като футболист през 1964 г. с "Локомотив" (София) и като треньор - през 1978 г. с "Локомотив" (София) и три пъти с "Левски" (София) през 1984 г., 1985 г., 1988 г.

Йордан Жежов, футболист (вратар), съдия и спортен деец (1938-2011).
През футболната си кариера е  играл за отборите на "Левски" (София), "Академик" (София), "Славия" (София), "Ямбол" (Ямбол), "Сливен" (Сливен) и "Янтра" (Габрово). Международен съдия  (1978-1986). Бил е председател на Съдийската комисия на Българския футболен съюз (БФС). Той е единственият български рефер, ръководил финал от евротурнирите  -  Купата на УЕФА (4 май 1983 г. -  "Андерлехт"  - "Бенфика"). Носител е на Златната значка на Международната федерация по футбол (ФИФА).

Иван Григоров, юрист (1945-2017).
Член на Висшия съдебен съвет и негов говорител (1991-1994). Председател на Върховния съд (18 март 1992-12 октомври 1994), член на Конституционния съд (13 септември 1994-14 ноември 2000), председател на Върховния касационен съд (14 ноември 2000- 20 ноември 2007).

Красимир Велчев, инженер и политик (1951).
Член на Изпълнителна комисия на партия "ГЕРБ" (3 декември 2006- 11 май 2021). Организационен секретар на партия "ГЕРБ" (3 декември 2006-10 януари 2010). Депутат от 41-ото до 44-ото  Народно събрание (2009-2021). Заместник-председател (14 юли-27 юли 2009), съпредседател (28 юли 2009-9 февруари 2011) и председател на парламентарната група на "ГЕРБ" (9 февруари 2011-14 март 2013) в 41-ото Народно събрание. Заместник-председател на парламентарната група на "ГЕРБ" в 42-ото, 43-ото и 44-ото Народно събрание. Председател на Комитета по икономически, търговски, технологични и екологични въпроси на Парламентарната асамблея на Черноморското икономическо сътрудничество (5 октомври 2015-юли 2020).

Илиян Симеонов, режисьор (1963-2008).
Режисьор е на филмите "Молитва за езерото Байкал" (1991), "Граница", съвместно с Християн Ночев (1993), "Имам една идея" (1997), "Сомбреро блус" (1998), "Ярост" (2001), "Пазачът на мъртвитe" (2006) и др. Носител на награда на Съюза на българските филмови дейци за най-добра постановка за 2006-2007 г. (28 февруари 2008). 

проф. Станислав Семерджиев, сценарист, преводач и педагог (1963).
Създател на специалност "Драматургия" през 1991 г. в Националната академия за театрално и филмово изкуство (НАТФИЗ) "Кръстьо Сарафов", която ръководи и понастоящем. Заместник-ректор на НАТФИЗ (2000-2003) и ректор на НАТФИЗ от 2003 до 2011 г. и от 2015 г. досега. Член на Управителното бюро на Съвета на ректорите в България (2008-2010). Вицепрезидент на Световната асоциация на филмовите и телевизионни висши училища "Cilect" (2002-2006; 2006-2010) и нейн изпълнителен директор от 2011 г. досега. През 2006 г. е създател на Българската асоциация на филмовите, телевизионни и радио сценаристи и неин председател (2006-2020). Президент на Глобалния алианс на театралните училища към Международния театрален институт на ЮНЕСКО (2010-2011). Член на Борда на Европейската федерация на сценаристите (2007-2015). Автор е на над 150 научни и журналистически публикации. Преводач е на над 300 филма от английски на български език. Съсценарист, редактор и продуцент на над 100 късометражни и пълнометражни филмови и телевизионни проекти за компании в Европа, САЩ и Япония. Сценарист е на телевизионната поредица "Направи си сам" (1998), телевизионния филм "Филип" (2003), телевизионния сериал "Хотел България" (2004), документалния филм "Авантюрата Хамлет" (2008), игралния филм "Времето е наше" (2018). Носител е на Годишната награда в областта на фолклорни сценични изкуства на Столична община (2020).

Александър Секулов, писател, поет, писател и журналист (1964).
Журналист във в. "Новинар" (1991-1997). Изпълнителен директор на програмата на Европейския съюз "Европейски месец на културата" - Пловдив (1999). Създател на фестивала Празници на изкуствата "Лятно време" в Пловдив (1997). Създател на сп. "Страница" (2002). От 2014 г. е драматург на Драматичния театър "Николай О. Масалитинов" в Пловдив.  Автор на ежедневната авторска рубрика "Под игото" на в. "Марица" (1993-2009), за която е носител на награда "Пловдив" за журналистика (1995). Автор  е на книги със стихове, с есета, с фрагменти и публицистика, на пиеси и романи. Негови творби са превеждани на английски, немски, френски, сръбски, македонски  и унгарски езици. Носител на Националната студентска литературна награда (1987), на националната литературна награда "Академика" (1988), на националната литературна награда "Иван Николов" (1998, 2004), на наградата "Пловдив" за литература (2003), на наградата "Христо Фотев" през 2018 г. за стихосбирката "Море на живите". За пиесата си "Няма ток за електрическия стол" е носител на наградата "Аскеер" на Театър "Българска армия за съвременна българска драматургия (24 май 2016), за пиесата си "Дебелянов и ангелите" получава "Аскеер" за съвременна българска драматургия и за най-добро представление (25 май 2019), за пиесата си "Народът на Вазов" Александър Секулов получава наградата "Аскеер" за съвременна българска драматургия (24 май 2022).

Михаил Петров, състезател по вдигане на тежести (1965-1993).
От световни първенства печели три златни медала (1985, 1986, 1987). От европейски първенства печели един златен медал (1987) и два сребърни медала (1984, 1986). През спортната си кариера подобрява 4 пъти световни рекорди във вдигането на тежести. Обявен от Международната федерация по вдигане на тежести за най-добър щангист на планетата за 1987 г. След смъртта му, в негова памет, в Габрово е учреден турнир по вдигане на тежести "Михаил Петров".

Цанко Цветанов, футболист и треньор (1970).
През футболната си кариера е  играл за отборите на "Академик" (Свищов), "Етър" (Велико Търново), "Левски" (София), "Валдхоф" (Германия), "Абърдийн" (Шотландия) и "Енерги Котбус" (Германия). За националния отбор по футбол има изиграни 40 мача. Участва на Световното първенство по футбол през 1994 г. в САЩ (17 юни-17 юли 1994), където националният отбор на България печели бронзови медали и 4-ото място в първенството. Носител на орден "Стара планина" първа степен (20 юли 1994). Почетен гражданин на София (1994), Свищов (20 септември 1994) и Велико Търново (7 юли 1994).

Димитър Екимов-Дими, лекар и музикант (1970-2008).
По професия е лекар. През 1992 г. създава групата "Cats In A Trunk", а през 1995 г. започва да пее в група "Сателит". През 1997 г. основава група "Сленг".

На този ден са родени и:

Жана д'Арк, национална героиня на Франция (1412-1431).
Тя ръководи френските войски, освободили Орлеан през 1429 г. от англичаните по време на Стогодишната война (1337-1453),  заради което е наречена Орлеанската дева. В резултат на победата дофинът и престолонаследник е коронован като Шарл VII, но той няма намерение да поддържа постоянна армия. Френската армия започва да търпи поражения и Жана д'Арк е пленена от бургундите. За да се разправят с нея управляващите решават да използват суеверията и набожността на хората. Тя е обвинена във вещерство, защото в дарбата си да увлича с думите и делата си масите, подкрепящите англичаните свещеници и съдии виждат заплаха за себе си. На 24 май 1431 г. Църковен съд в Руан я признава за виновна по обвинение в ерес и магия и я осъжда да бъде изгорена на клада. Присъдата е изпълнена на 30 май 1431 г. Реабилитирана е през 1456 г., след като през 1452 г. по нареждане на Шарл VII започва преразглеждане на делото срещу нея. На 16 май 1920 г. Католическата църква я провъзгласява за светица и обявява 30 май за ден на почитане на паметта й.

Богдан Хмелницки, казашки хетман на запорожките казаци в Украйна (1596-1657).
Участва в казашките бунтове срещу полската власт през 1632 г. и 1637 г. През 1648 г. той ръководи въстание срещу полската власт в Украйна. Кказаците успяват да се откъсват от Жеч Посполита и образуват в продължение на 20 години от 1630 г. до  1650 г. държавно формирование, известно като Войско Запорожке, което впоследствие е присъединено към Русия.

Жак-Етиен Монголфие, френски изобретател (1745-1799).
Заедно с брат си Жозеф-Мишел Монголфие изобретяват аеростата (1783). На 5 юни 1783 г. братята правят демонстрация на първия полет на конструирания от тях балон, пълен с горещ въздух.

Йон Елиаде, румънски поет, журналист и писател (1802-1872).
Представител на романтизма и класицизма.

Хенри Херц, френски композитор и пианист от австрийски произход (1803-1888).

Хайнрих Шлиман, немски археолог (1822-1890).
Откривател на древния град Троя (1876).

Гюстав Доре, френски художник график (1832-1883).
Автор на илюстрациите към романа "Гаргантюа и Пантагрюел" на Франсоа Рабле.

Макс Брух, немски композитор и диригент (1838-1920).

Александър Скрябин, руски композитор, пианист и диригент (1872-1915).

Карл Сандбърг, американски поет, писател и издател (1878-1967).
Автор е на стихосбирките "В безразсъден екстаз" (1904), "Чикагски поеми" (1916), книгите за деца "Приказки за страната Алабашия" (1920, 1923), на биографията на 16-ия президент на САЩ Абрахам Линкълн (1939). Носител на три награди "Пулицър" (1919, 1940, 1951).

Исак Бродски, съветски художник - живописец и график (1884-1939).

Лорета Йънг (ист. име Гретхен Йънг), американска актриса (1913-2000).
Носителка на награда "Оскар" за главна женска роля във филма "Дъщерята на фермера" (1948).

Едвард Герек, полски политик (1913-2001).
Първи секретар на ЦК на Полската обединена работническа партия (20 декември 1970-6 септември 1980). Председател на Държавния съвет (28 март 1972-6 ноември 1985).

Сун Мюн Мун, южнокорейски религиозен деец (1920-2012).
Основател на т. нар. Обединителна църква в Сеул, Република Корея (1954). Получава популярност през 70-те години на 20-и в. с организираните от него масови сватби.

Ърл Скръгс, американски музикант (1924-2012).
Въвежда модерния стил на свирене на банджо, като го издига от акомпаниращ във водещ инструмент. Дебютира в групата "Блуграс бойс" в средата на 40-те години на 20 в.  През 1948 г. заедно с китариста Лестър Флат се отделят от "Блуграс бойс" и основават групата "Фоги маунтин бойс". Носител на наградите "Грами" (1968, 1998, 2001 и 2004 за цялостно творчество).

Едгар Лорънс Доктороу, американски писател (1931-2015).
Смятан за един от най-големите автори на 20-и в., Едгар Лорънс Доктороу се радва на огромна популярност през  50-годишното си творчество. Публикувал е 10 романа, два сборника с разкази, пиеса и многобройни есета и статии. Три от романите му са екранизирани - "Рагтайм" (1981), "Добре дошли в лошите времена" (1967) и "Били Батгейт" (1991).

Олег Макаров, съветски космонавт (1933-2003).
Участвал е в полетите на космическите кораби "Союз-12" (27-29 септември 1973), "Союз-18-1" (5 април 1975), "Союз-27" (10-16 януари 1978) и "Союз Т-3" (27 ноември-10 декември 1980). Два пъти Герой на Съветския съюз (1973, 1978).

царица Маргарита Гомес-Асебо и Сехуела Сакскобургготска, испанска благородничка (1935).
Съпруга на българския цар Симеон Втори Сакскобургготски (от 1962).

Хулио Мария Сангинети, уругвайски политик (1936).
Президент на Уругвай (1 март 1985-1 март 1990; 1 март 1995-1 март 2000). 

Лариса Шепитко, съветска актриса, режисьорка и сценаристка (1938-1979).
Участвала е в няколко филма, сред които "Поема за морето" (1958). Режисьор е на филмите "Зной" (1962), "Криле" (1966), "Ти и аз" (1971), "Извисяване" (1976) и др. Заслужил деятел на културата на РСФСР (1974). Носител на Държавна награда на СССР (1979, посмъртно). На 2 юли 1979 г. загива при автомобилна катастрофа с част от снимачния екип на филма "Майка" край с. Редкино, Калининска област.

Валерий Лобановски, съветски футболист и треньор (1939-2002).
След разпадането на СССР на 26 декември 1991 г. е треньор в Украйна.  Носител посмъртно на  рубинен орден от Съюза на европейските футболни асоциации (УЕФА) за огромния му принос в развитието на континенталния и световен футбол.

Тери Венейбълс (Теренс Фредерик Венейбълс), английски футболист и треньор (1943-2023). 
Бил е треньор на  отборите "Кристъл Палас" (Англия), "Куинс Парк Рейнджърс" (Англия), "Барселона" (Испания), "Лийдс" (Англия), "Тотнъм" (Англия) и на националния отбор на Англия (1994-1996).

Сид Барет, британски рокмузикант, певец, композитор и художник (1946-2006).
Един от основателите на британската рокгрупа "Пинк Флойд" заедно с Роджър Уотърс, Ник Мейсън и Рик Райт (1965). След като напуска "Пинк Флойд" през 1968 г., той издава два солови албума  "The Madcap Laughs" и "Barrett".

Луис Фрий, американски юрист, специалист по наказателно право (1950).
В края на 70-те и началото на 80-те години на 20-и в. е сътрудник първо на нюйоркското, а после на вашингтонското бюро на ФБР.  Заместник-окръжен прокурор на Ню Йорк (1981-1990). Окръжен съдия на Ню Йорк (1991-1993). Директор на Федералното бюро за разследване (ФБР) (1 септември-25 юни 2001).

Антъни Мингела, британски драматург, сценарист и режисьор (1954-2008).
Режисьор е на филмите "Английският пациент" (1996), "Талантливият мистър Рипли" (1999), "Играта" (2000), "Студена планина" (2003), "Взлом" (2006) и др. Носител на"Оскар" (1997) за най-добър режисьор за филма "Английският пациент".

Хенри Маске, немски боксьор (1964).
Олимпийски шампион през 1988 г. в Сеул, Република Корея. От световни първенства печели един златен (1989) и един сребърен (1986) медал. От европейски първенства печели три златни медала (1985, 1987, 1989). От 1990 г. играе в професионалния бокс. Световен шампион във версия IBF в полутежка категория (1993-1996).

Атилио Ломбардо, италиански футболист (1966).

Еди Редмейн, британски актьор (1982).
Участвал е във филмите "Добрият пастир" (2006), "Дивашка благодат" (2007), "Елизабет: Златният век" (2007), "Другата Болейн" (2008), "Моята седмица с Мерилин" (2011), "Клетниците" (2012), "Теорията на всичко" (2014), "Пътят на Юпитер" (2015), "Момичето от Дания" (2015), "Фантастични животни и къде да ги намерим" (2016), "Фантастични животни: Престъпленията на Гринделвалд" (2018) и др. Носител на награда "Оскар" (2015) за ролята си във филма "Теорията на всичко". Носител на награда БАФТА (2015). Носител на награда "Златен глобус" (2015).

Петер Нортхуг, норвежки състезател по ски бягане (1986).
Двукратен олимпийски шампион през 2010 г. във Ванкувър, Канада. От олимпийските игри  във Ванкувър има още сребърен и бронзов медал. От олимпийски игри печели и два бронзови медала през 2014 г. в Сочи, Русия. От световни първенства печели 13 златни и три сребърни медала. Двукратен носител на Световната купа - през 2010 г. и 2013 г. Той има 38 индивидуални победи и 84 подиума в кариерата си в Световната купа. Той има и 13 етапни победи в "Тур дьо ски". На 12 декември 2018 г. на пресконференция обявява края на състезателната си кариера.

Анди Керъл (Андрю Томас Керъл), английски футболист (1989).

Йерун Зьот, нидерландски футболист (вратар) (1991).

Това е денят на смъртта на:

Йозеф Добровски, чешки просветител и славист (1753-1829).
Полага основите на сравнителното изучаване на славянските езици, култура и  история. Разработил периодизацията на чешката литература и език. Издава първата научно издържана граматика на старобългарския език под заглавие "Студия върху стария диалект на славянския език".

Родолф Кройцер, френски цигулар, композитор и диригент (1766-1831).
На него Бетовен посвещава своята соната Опус номер 47, известна като Кройцеровата соната.

Луи Брайл, френски педагог (1809-1852).
Създател на азбуката за слепите, наречена на негово име - Брайлова азбука (1825).

Грегор Мендел, австрийски естествоизпитател (1822-1884).
Основоположник на учението за наследствеността. Между 1856 г. и 1863 г. култивира и тества около 28 000 грахови растения. Той засаждал различни видове грах, които се различавали по противоположни признаци - висок и нисък ръст, гладка и грапава повърхност, жълт и зелен цвят на зърната и т.н. Неговите експерименти правят обобщения за унаследяването на белезите, станали по-късно известни като закони на Мендел. Резултатите от изследванията си съобщава през 1865 г. на заседание на Обществото по естествена история в Брюн (дн. Бърно) и ги публикува през следващата година (1866) под заглавие "Опити с растителни хибриди".

Кръстьо Пишурка, български учител, книжовник и театрален деец (1823-1875).
Учител във Враца през 1847 г. и Лом от 1848 г. до 1856 г. В Лом на 23 април 1856 г. основава едно от първите български читалища - "Постоянство", за което набавя около 150 книги, и читалищен театър. Той е един от първите български режисьори и актьори. Под негово ръководство на 12 ноември 1856 г. е играно първото театрално представление в Лом -  пиесата "Многострадална Геновева". Освен, че изпълнява главната роля, той сам режисира спектакъла и така се явява първият български режисьор. Превежда и побългарява драми, повести, стихотворни творби. Сътрудничи на "Цариградски вестник", на в. Македония" (1866-1872), в. Зорница" (1876), на сп. "Читалище" (1870-1875), сп. "Училище" (1870-1876).  Представител е на издателството на Христо Г. Данов и открива книжарница в Лом. Кръстьо Пишурка оставя забележително книжовно наследство на България. Той издава "Сбор от български песни" в Браила, Румъния (1864) и "Кудкудячка или разни морални стихове и приказки" във Виена, Австрия (1871). Преводите и компилациите, които той нарича "побългаряване", включват "Аделаида, алпийската пастирка", издадена в Белград, Сърбия (1857), "Опелото на Исуса Христа" в Русчюк (1869). Издава още "Момина китка или книга за секого" във Виена, Австрия (1870), "Буквар за изучаване на българския язик за дятцата." (1871) и последния му преводен труд "Рахилин плач" в Белград, Сърбия (1872).

Станислав Доспевски (ист. име Зафир Зограф), български възрожденски художник иконописец (1823-1878).
Представител на Самоковската художествена школа и един от създателите на българската реалистична живопис. Той е изографисал някои от стенописите в църквата на Рилския манастир "Свети Иван Рилски", в Батошевския манастир "Въведение Богородично", в Преображенския манастир "Преображение Господне", в Лопушанския манастир "Св. Йоан Предтеча", в храма "Успение на Пресвета Богородица" в Пазарджик, в църквата "Св. Неделя" в София, в църквата "Св. Марина" в Пловдив и др. Твори предимно в областта на портретния жанр. Участник в националноосвободителното движение. След разгрома на Априлското въстание (1876) ръководи пазарджишкия комитет за подпомагане на семействата на убитите във въстанието, като дописник на чуждестранни вестници описва тежкото положение на поробения български народ. През 1952 г. къщата на Станислав Доспевски в Пазарджик е обявена за къща музей "Станислав Доспевски".

Феликс Каниц, унгарски изследовател, етнограф, археолог, географ, учен и художник (1829-1904).
От 1858 г. започва изследователски пътувания в югоизточна Европа (Босна, Херцеговина, Далмация, Сърбия и България) като художествен редактор и специален кореспондент на сп. "Илюстрирте Цайтунг". От 1860 г. в продължение на 10 години прави своите изследвания в България. Съставя и чертае карти на местности и селища, изучава етнографията и топонимията  в различни части на страната. Резултат от тези пътешествия са трудове с исторически, етнографски и географски характер.

Теодор Рузвелт, американски политик (1858-1919).
Губернатор на щата Ню Йорк (1899-1900). Вицепрезидент на САЩ (4 март 1901-14 септември 1901). Двадесет и шести президент на САЩ (14 септември 1901-3 март 1909). Носител на Нобелова награда за мир за 1906 г. за изключителната му роля при подписването на Портсмутския мирен договор (23 август 1905), който слага край на войната между Русия и Япония.

граф Анри де Байе-Латур, белгийски спортен функционер (1876-1942).
Президент на Международния олимпийски комитет (МОК) (1925-1942).

Хърбърт Чапман, английски футболист, треньор и мениджър (1878-1934).

Стоян Бъчваров, български актьор и режисьор (1878-1949).
Основател на Общинския професионален театър във Варна (дн. Театрално-музикален продуцентски център - Варна) (1921) и негов директор (1921-1923; 1932-1935). От 1958 г. Драматичният театър във Варна носи неговото име.

Александър Беляев, съветски писател фантаст (1884-1942).
Автор е на романите "Главата на професор Доуел" (1925), "Над бездната" (1927), "Човекът амфибия" (1928) и др.

Давид Алфаро Сикейрос, мексикански художник (1896-1974).
Известни негови картини са "Стихии", "Селска майка", "Реакция и реакционери", "Обликът на нашия век", "Нова демокрация" и др.

Арчибалд Кронин, британски писател (1896-1981).
Автор е на романите "Замъкът на шапкаря" (1930), "Цитаделата" (1937), "Пътят на доктор Шенън" (1948), "Приключения в два свята" (1952), "Дървото на Юда" (1961) и др.

Сергей Диковски, съветски писател (1902-1940).
Автор е на повести и разкази посветени на военната служба на границата: "Застава Н", "Патриоти", "Коменданта на птичия остров" и др.

Павел Черенков, съветски физик (1904-1990).
Носител на Нобелова награда за физика за 1958 г. заедно със съветските физици Игор Там и Иля Франк за откриването и интерпретацията на ефекта Черенков.

доц. Васил Лолов, български композитор, диригент и цигулар (1913-1992).
Цигулар в Царския военен симфоничен оркестър (1935-1936). Концертмайстор в оперетния театър "Одеон" (1937-1938). Основател и ръководител  квартет "Лолов" (1943-1948). Концертмайстор в Софийската опера (1947-1948). Концертмайстор и стажант-диригент в Пловдивския симфоничен оркестър (1948-1949). Главен диригент на Бургаския симфоничен оркестър (1949-1955). Главен диригент на операта в Пловдив (1956-1961). Главен редактор на редакция "Музикални предавания" в Радио София (1962-1969). Основател (1968) и ръководител "Колегиум за камерна музика" (1968-1980). От 1973 г. работи в Главна дирекция "Българска музика" като директор, заместник-генерален директор (1974) и генерален директор (1974-1977). Бил е преподавател по камерна музика в Българската държавна консерватория. Автор е на симфонични и камерно-инструментални творби, хорови и детски песни, оркестрови сюити от народни песни, обработки на народни песни, музика към театрални постановки и др.

Бърнард Стивънс, британски композитор (1916-1983).

Илия Минев, български политически деец (1917-2000).
След 9 септември 1944 г. заради своята антикомунистическа дейност прекарва повече от 30 години в затворите на страната. Основател (16 януари 1988), председател (17 март 1990-27 юни 1992) и почетен председател (от 27 юни 1992-6 януари 2000) на Независимото дружество за защита на правата на човека. Носител на орден "Стара планина" първа степен (11 декември 2000, посмъртно).

Дизи Гилеспи (ист. име Джон Биркс Гилеспи), американски джазмузикант - тромпетист, певец и композитор (1917-1993).

Анатолий Соловьов, руски актьор (1922-2000).
Участвал е във филмите "Момиче с характер" (1939), "Суворов" (1940), "Борецът и клоуна" (1957), "Хляб и рози" (1960),"Световен шампион" (1965), "Гълъб" (1979), "Златното руно" (1981), "Завещание" (1985) "Земята на моето детство" (1986) и др.

Емил Бошнаков, български оперен режисьор (1927-2016).
Завършва  "Музика" в Ленинградската консерватория и оперна режисура при руския режисьор Борис Покровски в Руския институт за театрабно изкуство (ГИТИЗ) в Москва (1956).Работи в радио "Москва" като водещ на рубриката "Говори Москва" (1949-1955). От 1957 г. работи в Софийската опера като артистичен секретар, а впоследствие е заместник-директор и главен художествен ръководител на операта (1980-1985; 1992-1999). Главен художествен ръководител на Държавния музикален театър "Стефан Македонски" (1980-1992). Негови постановки са поставяни и в "Гран Театро дел Лисео" в Барселона, Испания (с Пласидо Доминго като солист - "Андре Шение", през 1972 г., и като диригент - "Атила" през 1973 г.), в оперните театри "Ла Моне" в Брюксел, Белгия, "Сан Карло" в  Неапол, Италия,  "Колон"  в Буенос Айрес, Аржентина,  и др. Удостоен е със званието "Заслужил артист" (24 май 1983).

Сидни Поатие, американски актьор от бахамски произход (1927-2022).
Участвал е в над 50 филма, сред които "Полски кринове" (1963), "Дръзките" (1958), "На учителя с любов" (1967), "Познай кой ще дойде на вечеря" (1967), "Среднощна жега" (1967), "Чакала" (1997). Той е първият чернокож, печелил награда "Оскар" за ролята си във филма "Полски кринове" (1964). Носител на наградите "Златен глобус" (1964, 1982), "Грами" (2001), на наградата за цялостни постижения на Американския филмов институт (1992), на наградата на Британската академия за кино и телевизия (БАФТА) (2006), на почетен "Оскар" (2002) за "забележителни постижения като артист и човек". През 1974 г. е удостоен с рицарско звание от кралицата на Великобритания Елизабет Втора. През 2009 г. президентът на САЩ Барак Обама му връчва Президентския медал на свободата. Посланик на Бахамските острови в Япония (1997-2007) и посланик на Бахамските острови в Организацията на ООН по въпросите на образованието, науката и културата (ЮНЕСКО) (2002-2007).


проф. Димитър Канушев, български журналист, театрален критик и теоретик (1930-1993).
Съветник и началник на Репертоарния отдел в Комитета за култура (1953-1962). Завеждащ отдел "Театър" във в. "Народна култура" (1962-1970), заместник главен редактор на в. "Литературен фронт" (1971-1972), началник на управление "Театър" в Комитета за изкуство и култура (1973-1977). Бил е преподавател по театрознание във Висшия институт по театрално изкуство "Кръсто Сарафов. Автор е на "Театрални вълнения" (1966), "Театър и литература" (1971), "Сцена и време" (1982), "Съвременност, съвременност" (1987) и др.

Вели Чаушев, български актьор (1934-2018).
Играл е в Драматичния театър в Хасково (1958-1961), а от 1961 г. в продължение на 40 години в Държавния сатиричен театър "Алеко Константинов". Участвал е и в Радиотеатъра и на естрадния подиум като рецитатор. Участвал е във филмите "Димитровградци" (1956), "Паролата" (1965), "Не се обръщай назад" (1971) и др. Автор е на сценарии и на книги за деца и възрастни, сред които "Сламчо" (1968), "Грънчо" (1974), "Белият Чудак" (1975), "Хей" (1983), "Амбалаж" (1993), "Ще се видим довечера"   (2007, 2. допълнено и преработено издание 2008), "Сламчови работи" (2008), "Разкази върху трамвайни билети" (2000, 2010), "Кафе в Златоград" (2011), "Видения в "Небесния театър" (2016). Удостоен е със званието "Заслужил артист". Носител на наградата на Министерство на културата за принос в развитието на българската култура и изкуство (2008).

Лайош Тихи, унгарски футболист и треньор (1935-1999).
Печели бронзов медал от Европейското първенство през 1964 г. в Испания с националния отбор по футбол.

Рудолф Нуреев, френски балетист и хореограф от руски произход (1938-1993).
На 17 юни 1961 г. емигрира по време на турне в Париж, Франция. Художествен директор на балета на парижката Гран опера (1983-1989).

Филип Трифонов, български актьор (1947-2021).
Играл е в Драматичен театър "Никола Й. Вапцаров" - Благоевград (1973), в Театър "София" (1976-1980), в Държавния сатиричен театър "Алеко Константинов", в Народния театър "Иван Вазов" и др.  Съосновател на театър "Трифоноф & Гундеров" заедно с режисьора Николай Гундеров (1992). Играл е в над 30 филма, сред които "Момчето си отива" (1972), "Преброяване на дивите зайци" (1973), "Оркестър без име" (1982), "Живот до поискване" (1987), "Адио, Рио" (1989), "Мадам Бовари от Сливен" (1991), "Бай Ганьо тръгва из Европа" (1991) и др. Носител на наградата "Златна книга" на Европейския форум на експертите в сътрудничество с Академията за международно признати лидери в науката и културата за  принос в развитието на българската култура (18 май 2009), на наградата "Златен век" - огърлие,  на Министерството на културата за изключителен принос в развитието на българската култура (19 май 2017). Почетен гражданин на София (17 септември 2018).

Стефан Деспотов (Деспо), български художник карикатурист (1950-2015).
Работи в областта на карикатурата, илюстрацията и плаката. Работи като художествен редактор в издателство "Техника", по-късно и във в. "Народна култура", а от 1989 г. за независимото списание за литература и публицистика "Глас", алманах "Мост", "Литературен вестник" и др. Дълги години е плакатист на Народния театър "Иван Вазов" и на Държавния сатиричен театър "Алеко Константинов". Художник-постановчик е на три анимационни филма. Участва в над 200 изложби в България и чужбина, издава пет авторски албума. Носител е на повече от 80 международни и национални награди.

Мишел Петручани, френски джазпианист и композитор (1962-1999).

Джанлука Виали, италиански футболист и треньор (1964-2023).
С националния отбор по футбол печели бронзов медал от Световното първенство през 1990 г. в Италия. С  "Ювентус" (Италия) печели турнира Шампионска лига (1996) и турнира за Купата на УЕФА (1993). С "Челси" (Англия) печели турнира за Купата на носителите на купи (1998). Като треньор на "Челси" (Англия) печели Суперкупата на УЕФА (1998).

Иван Ласкин, български актьор (1970-2019).
Става популярен още на 16 години, с изпълнението си на главната роля на Васко в 6-серийния детски филм "Васко да Гама от село Рупча" на режисьора Димитър Петров по сценарий на Братя Мормареви. Актьор в Малък градски театър "Зад канала" (1994-1997) и в Театър "Българска армия" (1997-2014). Участвал е в постановки на Народния театър "Иван Вазов", в театър "Сълза и смях, Театър 199 "Валентин Стойчев",  в повече от 12 български игрални филма, 20 европейски и американски продукции в периода от 1989 г. до 2007 г., и в телевизионни сериали:  "Вагнер" (1998) ,"Магьосници" (1999), "Дунав мост" (1999), "Хайка за вълци" (2000), "Колобър" (2001), "Отвъд чертата" (2003), "Стъклената река" (2010). Носител на награда "Аскеер" в категория "Изгряваща звезда" за ролята на Джими Портър в постановката "Обърни се с гняв назад" от Джон Осбърн (1995).
/АЯ, МГ/




/АЯ/

Title Северна Корея изстреля най-малко една балистична ракета на фона на визита на Блинкън и на политическата криза в Южна Корея;;;9948856/7bf910f2bb95406fa7dfacbbb5debead--0--7edf5d2969ad4a409403bf8430496e12.jpg?l=1000: 
Северна Корея изстреля днес най-малко една балистична ракета, която е паднала на изток от страната в Японско море, предадоха Асошиейтед прес и Ройтерс, като се позоваха на южнокорейските въоръжени сили.
За момента те не са в състояние да потвърдят колко точно ракети са изстреляни.
Японската брегова охрана съобщи за една паднала ракета извън изключителната икономическа зона на страната.
Това е първият севернокорейски ракетен опит от около два месеца. Той бе извършен в момент, когато държавният секретар на САЩ Антъни Блинкън е в Сеул, за да обсъди с южнокорейските съюзници севернокорейската ядрена заплаха и други въпроси, отбелязват АП и Ройтерс.
Освен това визитата се състои в момент на политическа криза в Южна Корея, чийто президент Юн Сук-йол бе отстранен от парламента заради въведеното за кратко от него в началото на миналия месец военно положение.
Съединените щати имат пълно доверие в устойчивостта на южнокорейската демокрация и в лидерството на изпълняващия длъжността държавен глава министър на финансите Чой Сан-мок, каза днес Блинкън на среща с временния президент.
Заповедта за арест на Юн изтича в полунощ (17 ч. българско време). Южнокорейската агенция за разследване на корупцията по високите етажи на властта поиска действието на заповедта да бъде удължено и изпълнението ѝ да бъде поето от полицията.
/НС/

Title Очаква се канадският премиер да подаде оставка, евентуално още днес;;;10437612/a68ad232d5054088bd2fc40fee536dd4--0--fb945bb5c58c4d859b377d330e4620cb.jpg?l=1000: 
Очаква се канадският премиер Джъстин Трюдо да подаде оставка като лидер на Либералната партия, евентуално още днес, предаде Ройтерс, като се позова на в. "Глоуб енд Мейл".
Според източници на канадското издание Трюдо ще се оттегли преди ключова среща на управляващата формация в сряда.
От канцеларията на канадския премиер засега не са отговорили на запитване на Ройтерс за коментар.
За момента не е ясно също дали Трюдо ще подаде оставка и като министър-председател или ще остане на поста, докато бъде избран нов лидер на либералите, отбелязва Ройтерс.
Трюдо оглави партията през 2013 г., когато тя преминаваше през тежък период, след като за първи път в историята си остана чак на трето място на парламентарни избори. Според проучванията на общественото мнение управляващата партия ще претърпи тежко поражение от консервативната опозиция на редовните избори, които трябва да бъдат произведени до края на октомври.
Оставката на Трюдо обаче вероятно ще доведе до нови призиви за бързо свикване на изборите, за да бъде избрано правителство, което да работи с администрацията на президента на САЩ Доналд Тръмп, който ще встъпи в длъжност на 20 януари.
Наскоро Тръмп подигравателно нарече Трюдо "губернатор" и повтори предложението си Канада да стане американски щат.
Фондовите пазари, изглежда, вече са включили до голяма степен в уравнението очакваната оставка на канадския премиер и може да приветстват произвеждането на избори, които да доведат до изясняване на ситуацията, отбелязва Ройтерс. В резултат канадският долар поскъпна с 0,37% спрямо щатския до равнище от 1,4394 за 1 долар.
/НС/

Title Обилен снеговалеж предизвика сериозни проблеми с транспорта във Великобритания и Германия;;;4614979/4cb72733b8d04a4aba242eedeaf0f41e--0--ed144f2624c24aeeb7491f95f8b3fba3.jpg?l=1000: 
Обилен снеговалеж и леден дъжд предизвикаха вчера сериозни проблеми с транспорта на много места в Европа, особено във Великобритания и Германия. Няколко големи летища бяха принудени да спрат полетите, предаде Асошиейтед прес.
В районите в Северна Англия, които са на надморска височина над 300 метра, са натрупали 40 сантиметра сняг. Има опасения, че редица селища може да бъдат откъснати от света.
Електроснабдяването е прекъснато по места в Бирмингам, Бристъл, както и в уелската столица Кардиф.
Летищата в Ливърпул, Манчестър и Лийдс бяха затворени през нощта на събота срещу неделя, но постепенно трафикът бе възобновен. Редица спортни срещи бяха отменени, но голямото дерби на английския футбол между Ливърпул и Манчестър Юнайтед все пак се игра, завършвайки 2:2.
Пътищата в Обединеното кралство бяха много натоварени вчера, когато много хора се връщаха у дома след края на коледната и новогодишната ваканция. Редица влакови курсове бяха отменени.
Сняг и лед причиниха хаос и в Германия.
На летището във Франкфурт бяха анулирани 120 от планираните 1090 полета. На това в Мюнхен бе отворена само едната писта.
Имаше смущения и в железопътния транспорт.
Осем души бяха ранени, когато автобус поднесе и излезе от пътя в южната провинция Баден-Вюртемберг.
 
/НС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title От "Хамас" изразиха готовност да освободят заложници като "първи етап" от споразумение;;;10492867/2185aea760a1461da1da1f045bd62baf--0--db2b0ec2e7894c969ada4b807ef4979f.jpg?l=1000: 
От "Хамас" изразиха готовност да освободят 34 от заложниците, които държат в ивицата Газа, като "първи етап" от споразумение за прекратяване на огъня с Израел. Еврейската държава обаче каза, че за момента не е получила никакъв списък от палестинското ислямистко движение, предаде Франс прес.
Представител на "Хамас" каза вчера пред АФП, че групата от 34 заложници включва "всички жени, болни хора, деца и възрастни" сред израелските заложници. Палестинското ислямистко движение има нужда от една седмица, за да се свърже с всички похитители и да установи кои от пленниците са живи, добави той.
От канцеларията на израелския премиер Бенямин Нетаняху обаче дадоха да се разбере в изявление, че "противно на това, което бе съобщено, от "Хамас" все още не са предоставили списък на заложниците".
Непреките преговори между двете страни в конфликта бяха подновени през уикенда в Доха - столицата на Катар, който посредничи заедно с Египет и Съединените щати в опит да бъде постигнато споразумение за прекратяване на огъня и освобождаване на заложниците.
Това стана малко повече от две седмици преди встъпването в длъжост на избрания за президент на САЩ Доналд Тръмп. Близък съюзник на Израел, Тръмп, който ще положи клетва на 20 януари, вече засили натиска върху "Хамас".
Спасителните служби в ивицата Газа съобщиха за най-малко 23 убити при израелски удари в палестинската територия вчера.
На окупирания Западен бряг на река Йордан израелската армия застреля по време на своя операция палестински тийнейджър.
 
 
 
 
/НС/

Title Зеленски иска да договори мирен план с Тръмп преди да преговаря с Путин;;;10495554/630_360_1727455069-352.jpg?l=1000: 
Украинският президент Володимир Зеленски каза, че иска първо да се срещне с бъдещия си американски колега Доналд Тръмп, за да договорят мирен план, преди да пристъпи към каквито и да било преговори с руския лидер Владимир Путин, предаде Франс прес.
"Първо с Тръмп, ние ще се разберем с него как да сложим край на войната, как да спрем Путин", обясни позицията си Зеленски в тричасово интервю с американския подкастър Лекс Фридман. Той подчерта, че е "много важно Европа да има глас" в дискусиите.
"С Тръмп ще постигнем споразумение - и аз съм сигурен, че той ще може да предложи с Европа силни гаранции за сигурност - и тогава ще можем да говорим с руснаците", обобщи Зеленски. Той потвърди, че очаква бъдещият президент на САЩ , който ще встъпи в длъжност на 20 януари, да сложи край на войната, започнала преди близо три години.
Гаранциите за сигурността на Украйна ще бъдат ефикасни само ако бъдат предоставени от Съединените щати, подчерта в същото време Зеленски, цитиран от Ройтерс.
"Без САЩ гаранции за сигурност не са възможни. Имам предвид такива гаранции за сигурност, които могат да предотвратят руска агресия", каза той в интервюто.
Така украинският президент негласно призна, че европейските съюзници на страната му са твърде слаби във военно отношение, за да могат да дадат подобни гаранции, отбелязва Ройтерс.
"Просто казвам, че ако (Съединените щати напуснат НАТО при Тръмп), Путин ще унищожи Европа", предупреди също така той.
Зеленски твърди, че Путин не е заинтересован от сериозни преговори за слагане на край на войната и затова е необходимо да бъде принуден да спре руската агресия и да се съгласи на траен мир, посочва Ройтерс.
Украинският президент довери още в интервюто, че е предложил на Тръмп Киев да получи замразени руски активи на обща стойност 300 милиарда долара, с които да купи американски оръжия, предаде Укринформ.
 
 
 
 
/НС/

Title Хасан Насралла е бил убит в стаята на "Хизбула" за военни операции според високопоставен представител на групировката;;;undefined: 
Лидерът на "Хизбула" Хасан Насралла е бил убит в стаята на ливанската групировка за военни операции, заяви неин високопоставен представител, цитиран от Асошиейтед прес.
Няколко сгради бяха сринати при поредица израелски въздушни удари на 27 септември миналата година по южни предградия на Бейрут, които са бастион на "Хизбула". При една от тези атаки бе убит Насралла, който ръководеше подкрепяната от Иран групировка в продължение на 32 години. Според медийна информация той е присъствала на среща под земята с участието на други високопоставени хора.
Ливанското министерство на здравеопазването съобщи за общо шестима загинали.
Уафик Сафа, високопоставен представител на "Хизбула" по въпросите на сигурността, каза на пресконференция вчера, че Хасан Насралла е бил убит в стаята, откъдето групировката е провеждала военните си операции. Той не даде подробности.
Според ливански медии самият Сафа е бил мишена на израелски въздушни удари в центъра на столицата Бейрут преди да бъде договорено прекратяване на огъня, но е невредим.
Споразумението влезе в сила в края на ноември, като преди това Израел нанесе много болезнени удари на "Хизбула".
Той предприе тези операции, тъй като ливанската групировка го подлагаше на практика всеки ден на обстрел след избухването на войната в ивицата Газа, предизвикана от нападението на "Хамас" - друго подкрепяно от Иран движение, срещу Израел на 7 октомври по-миналата година.
/НС/

Title Зеленски твърди, че Лукашенко му се е извинил през първите дни на войната;;;10372102/4e410cabda114b80b10c1ce5bbd6fcbb--0--e6b17bc0c4344df0870b21b9598e12bd.jpg?l=1000: 
Украинският президент Володимир Зеленски каза, че неговият беларуски колега Александър Лукашенко му се е извинил малко след началото на войната за това, че Русия е нахлула в Украйна от Беларус, предаде Укринформ.
"Говорих с Лукашенко по телефона в първите дни на войната и той се извини. Той каза: "Не бях аз, Путин изстрелваше ракети от моя територия". Това са негови думи, имам свидетели. (Лукашенко) заяви: "Извинявам се", разказа Зеленски в интервю за американския подкастър Лекс Фридман.
В отговор украинският президент обвинил беларуския си колега, че е същият убиец като руския лидер Владимир Путин. "Казах му: "Ти си същият убиец", а той ми каза: "Разбери, не можеш да се биеш с руснаците."
Като своеобразна компенсация Лукашенко предложил на Зеленски Украйна да удари петролната рафинерия в беларуския град Мозир. "Какво говориш?", му отговорил обаче украинският президент.
До момента няма реакция на интервюто от страна на беларуския държавен глава.
Миналия месец Лукашенко подписа в Минск с Путин споразумение, съгласно което Русия гарантира сигурността на Беларус. Тогава Лукашенко поиска от Путин Русия да разположи в Беларус нови оръжейни системи, включително хиперзвукови ракети "Орешник", отбелязва Укринформ.
 
/НС/

Title Най-малко осем загинали при пожар в жилищна сграда в Русия;;;623383/7fd5388be0cb4715a223cfad08a4a1db-7fd5388be0cb4715a223cfad08a4a1db-edbfacfc6e4946d9a83ab8f6cb6603f0-ffb5b.jpg?l=1000: 
Най-малко осем души загинаха при пожар в едноетажна жилищна сграда в Русия, предаде ТАСС, като се позова на Министерството на извънредните ситуации.
Трагедията се разиграла вчера в село Килмез, Кировска област, на близо 800 километра североизточно от столицата Москва.
Причината за пожара, който вече е напълно потушен, се изяснява.
Има данни, че в сградата са били настанени възрастни хора.
Загиналите са били на възраст между 66 и 92 години.
/НС/

Title МААЕ съобщи за силни експлозии близо до Запорожката АЕЦ;;;8951466/c3c5044ade174c87b093051e046f5866--0--cacbdc2d55c04c27a8000c17920b6e21.jpg?l=1000: 
Международната агенция за атомна енергия (МААЕ) съобщи за силни експлозии близо до Запорожката АЕЦ, предаде Ройтерс.
Това съвпада с информации за нападение с дрон срещу учебния център към украинската атомна електроцентрала, която бе окупирана от Русия през март 2022 г. - малко след началото на войната.
Според съобщенията няма жертви и щети по Запорожката АЕЦ, каза генералният директор на МААЕ Рафаел Мариано Гроси. Той уточни, че учебният център към най-голямата атомна електроцентрала в Европа се намира точно извън нейния периметър.
В района на Запорожката АЕЦ редовно има обстрели, за които двете страни в конфликта взаимно се обвиняват.
/НС/

Title Събитията днес - Икономика;;;undefined: 
ВИСБАДЕН - Очакват се данни за инфлацията в Германия през декември и цялата 2024 година. 
ФЛЕНСБУРГ - Данни за автомобилния пазар през декември. 
БРЮКСЕЛ - Ще бъде оповестен декемврийският индекс на мениджърите по доставките за сектора на услугите в еврозоната. 
ЛОНДОН/ВАШИНГТОН - Индекс на мениджърите по доставките за сектора на услугите във Великобритания и САЩ през декември на "Ес енд Пи глоубъл" 
/ЕС/

Title Събитията днес - Балкани;;;undefined: 
БЕЛГРАД/СКОПИЕ/ПОДГОРИЦА – Православните християни празнуват Бъдни вечер по Юлианския календар.
АТИНА/БУКУРЕЩ - Православните християни празнуват Богоявление по Григорианския календар.
ТИРАНА - Бившият албански премиер Сали Бериша се явява в прокуратурата във връзка с обвинение в корупция при имотна сделка.
/СУ/

Title Събитията днес - ЛИК;;;undefined: 
Честваме Богоявление (Йордановден). В цялата страна ще има ритуали за хвърляне на Светия кръст.
СОФИЯ - Негово Светейшество българският патриарх и Софийски митрополит Даниил ще отслужи Велик Богоявленски водосвет в патриаршеската катедрала "Св. Александър Невски". Преди това той  ще отслужи и света Божествена литургия за Богоявление.
СОФИЯ - Изложбата „Тридесет и три години катедра „Метал“ в НХА“ ще бъде открита в галерия „Академия“.
СОФИЯ - „Артистът зад плаката – Деспо“ е наречена изложбата, посветена на Стефан Десподов – Деспо, един от най-емблематичните творци на театралния плакат. Откриването е тази вечер в Народния театър. Включени са 12 от най-значимите му произведения, създадени за спектакли от репертоара на най-голямата ни трупа театър. През 2025 г. се отбелязват 75-годишнина от рождението (2 октомври 1950) и 10 години от смъртта (6 януари 2015) на художника.
БУРГАС - Изложбата "Тримата Йордановци" на художниците Йордан Маринов, Йордан Ангелов и Йордан Петров ще бъде открита в Дружеството на бургаските художници,
БУРГАС - Изложбата "... към себе си" на художничката Ангелина Ангелова ще бъде открива в галерия „Неси“. Експозицията представя 30 картини, рисувани последните три месеца.
/ТС/

Title Виетнам спечели Купата на Югоизточна Азия по футбол след две победи над Тайланд;;;973971/69d89ab4acc2491d95258d18a14d490b--0--e1d85dc17c7448eab9a8890acd8b610c.jpg?l=1000: 
Виетнам спечели турнира за Купата на Югоизточна Азия или страните от AСEAН след две победи над отбора на Тайланд. Днес като гости виетнамците се наложиха с 3:2 над Тайланд и печелят третата си титла с общ резултат 5:3, тъй като бяха победили на свой терен преди три дни с 2:1.
Турнирът за Купата на АСЕАН се провежда на всеки две години с участието на осем отбора във финалния турнир, като мачовете и в двете предварителни групи, и в елиминациите по-нататък се провеждат на разменено гостуване. За Виетнам титлата е първа от 2018-а година насам, а в предишното издание отново двата отбора се срещнаха на финала, но победата беше за Тайланд.
Фам Туан Хай откри резултата за виетнамците още в 8-ата минута, след като се извиси и заби топката в мрежата след подаване на Фам Суан Ман от свободен удар. Домакините обаче изравниха в 28-ата минута Бен Дейвис изравни, след като овладя 25-метров пас от Доасн Нгок Тан и прониза вратаря Нгуен Дин Треу.
В средата на второто полувреме Супачок Сарават направи пълен обрат, извеждайки Тайланд напред резултата и по този начин изравни общия резултат на 3:3. Сарават се разписа с труден за повторение прецизен удар от повече от 20 метра и докара публиката по трибуните по истинска истерия.
Но в минутите след гола на терена започнаха да преобладават нервите и Веератеп Помпун от тайландския състав беше наказан с втори жълт картон в 74-ата минута и трябваше да напусне терена предсрочно. Останали с човек повече, виетнамците се възползваха по най-добрия начин и в 82-ата минута изравниха благодарение на автогол на бранителя на домакините Панса Хевлимбон, който нямаше какво да направи след двоен рикошет във вратаря и в гредата.
Буквално в 90-ата минута Тайланд можеше да стигне до победата, но изстрелът Суфахан Буреерат срещна горната греда. Заради разправиите по терена и бавенето на играта, съдията Ко Хюн-Джън от Република Корея даде 20 минути добавено време. И точно в последната секунда Хай Лонг вкара за 2:3 на празна врата, след като тайландският вратар Пативат Хамай беше тръгнал в атака.
/АВ/

Title Събитията днес - Свят;;;undefined: 
ВАШИНГТОН - Съвместно заседание на Сената (горната камара) и Камарата на представителите (долната камара) на Конгреса (парламента) за преброяване на гласовете на Избирателната колегия, което ще бъде председателствано вицепрезидентката на САЩ Камала Харис. На изборите на 5 ноември 2024 г. бившият президент и кандидат на Републиканската партия Доналд Тръмп е избран за 47-ия президент на САЩ с 312 гласа на Избирателната колегия над необходимите 270 гласа срещу 226 гласа за кандидатката на Демократическата партия Камала Харис.
НЮ ОРЛИЪНС - Президентът на САЩ Джо Байдън ще посети града, в който в новогодишната нощ загинаха 14 души при нападение с пикап.
ЛИСАБОН - Посещение на председателката на Европейската комисия Урсула фон дер Лайен.
ПАРИЖ - Бившият президент на Франция Никола Саркози трябва да се яви пред съда по обвинения в корупция и незаконно финансиране, свързани с предполагаемо получаване на финансови средства от Либия за кандидатпрезидентската си кампания през 2007 г.
ВАТИКАН - Папа Франциск ще отслужи литургия в базиликата "Свети Петър" по случай Богоявление.
ЙЕРУСАЛИМ - Изслушване в делото за корупция срещу министър-председателя на Израел Бенямин Нетаняху, обвинен в измами, присвояване на средства и подкупи. Заседанието е отложено от 29 декември 2024 г. заради операция за отстраняване на простата. Според обвинителния акт Бенямин Нетаняху, който е заемал поста министър на комуникациите, е предоставял привилегии на телекомуникационната компания "Безек" и е получавал луксозни подаръци от свои приятели милиардери.
СЕУЛ - Посещение на държавния секретар на САЩ Антъни Блинкън.
/ЛМ/

