Title Предупреждения за наводнения в Англия: 
Повече от 180   предупреждения за вероятни наводнения са издадени в Англия. В района на   Лестър и в графство Линкълншър е обявена извънредна ситуация. 50 ученици   от наводнено основно училище бяха евакуирани. Близо 100 от предупрежденията за наводнения   са в Източен Мидландс. Сериизно пострадаха Лестър и околностите му. 56   души бяха спасени от службите за бързо реагиране, някои от които   блокирани в домовете им, други в техните автомобили от излезлите от   руслата си реки. Доброволци спасиха повече от 50 ученици от откъснатото   от водите тяхно основно училище в Идънхам, използвайки високо проходими   коли. От пожарните служби в графство Линколншър изразиха голяма   благодарност на големия брой доброволци, притекли се на помощ. От   кадри, заснети от хеликоптер и показани по "Скай нюз", се виждат големите   щети, нанесени на електропроводи. Около 30 000 домове останаха без ток.   Екипи инженери работят за отстраняване на повредите. Много е тежко   състоянието по наводнените пътища. Една от службите за пътна помощ   съобщи, че в пиковете часове е получавала по 20 обаждания на минута за   повреди или инциденти.Във Великобритания остават в сила предупредителните кодове за лошо време

Title Конгресът на САЩ удостовери победата на Доналд Тръмп на президентските избори: 
Конгресът на САЩ официално удостовери победата на Доналд Тръмп   на президентските избори през ноември, предадоха световните агенции.  Вицепрезидентът на САЩ Камала Харис обяви официалните окончателни   резултати на съвместно заседание на двете камари на Конгреса във   Вашингтон.  Това бе последната процедурна стъпка преди встъпването на Тръмп като президент на САЩ на 20 януари.  В качеството си на председател на Сената Харис председателства съвместната сесия на двете камари.  Тръмп спечели 312 гласа в избирателната колегия, а Харис получи 226.Конгресът на САЩ сертифицира победата на Тръмп

Title Балкан победи Академик в Пловдив: 
Вицешампионът Балкан постигна успех при   гостуването си на Академик (Пловдив) със 101:91 (27:25, 24:17, 31:23,   19:26) в спортен комплекс „Сила“ в Пловдив в мач от 13-ия кръг в   Националната баскетболна лига за мъже (НБЛ).  Ботевградчани удължиха победната си   серия и продължават с актив 9-2, а за пловдивчани поражението бе първо   като домакини от началото на сезона, второ поредно и общо пето в   първенството.  Двата състава предложиха оспорван   сблъсък на публиката, макар след почивката гостите да бяха изцяло водещи   в резултата. Равностойна първа част приключи с 2 точки аванс за Балкан –   27:25, а на почивката преднината на тима от Ботевград беше 51:42.  След паузата бе фиксирана най-голямата   разлика в двубоя от 20 точки, като преди последния период резултатът бе   82:65 в полза на Балкан. Малко повече от две минути преди края Академик   Бултекс 99 се доближи на 11 точки при 81:92, а малко по-късно домакините   скъсиха дистанцията до 6 точки при 91:97. В оставащите 42 секунди   ботевградчани удържаха опита на домакините за обрат.  Къртис Джоунс и Тайър Маршал реализираха по 19 точки за Балкан, като вторият добави и 10 борби.  Най-резултатен за пловдивчани бе Николай   Титков с 30 точки, Дейлън Уилямс завърши с 25 точки и 13 борби, а   Николай Михайлов - с 24 точки и 10 борби.  В следващия кръг от НБЛ отборът на Балкан приема състава на Шумен на 11 януари в Ботевград, докато Академик Бултекс 99 почива.

Title Украйна е започнала ново настъпление в Курска област на Русия: 
Украинските сили уверено нанасят щети в руската Курска област. Това заяви командирът на украинските сухопътни войски Михайло Драпати, цитиран от "Франс прес".Вчера Украйна започна ново настъпление в областта, където реализира изненадваща офанзива в началото на август. Впоследствие руските сили там получиха подкрепления от севернокорейски военни. Руското отбранително министерство съобщава за успешно отблъснати украински нападения към селището Бердин в Курска област. По-рано министерството съобщи, че руските сили са овладяли Курахово - малък град, намиращ се на юг от Покровск - ключовият логистичен център на украинските сили в Донецка област. До момента Украйна не потвърждава загубата на Курахово, но военни наблюдатели пишат, че голяма част от града вече е под руски контрол. Единствено Съединените щати могат да гарантират сигурността на Украйна, а преките преговори с Русия минават най-напред през споразумение с встъпващия в длъжност американски президент Доналд Тръмп, заяви украинският президент Володимир Зеленски.Френският му колега Еманюел Макрон за първи път, макар и не в пряк текст, призова украинците да помислят за териториални отстъпки.“Украинците  трябва да проведат реалистични   дискусии по териториалните въпроси и само те  могат да ги водят”,  каза   Макрон пред френските посланици, събрали се в Елисейския дворец, в   момент, когато  Русия, която е завладяла около 20% от Украйна, увеличава обхвата на завоеванията си в  източната част на страната.Еманюел Макрон призова Украйна към реализъм по териториалните въпроси

Title Зографски остана 27-ми в Бишофсхофен: 
Владимир Зографски зае 27-мо място в състезанието в Бишофсхофен, с което традиционно приключва веригата Четирите шанци.  Българският ски скачач направи опити от   125,5 и 130,5 метра, за които заслужи 262,2 точки. В първия кръг   31-годишният Зографски елиминира японеца Томофуми Наито, като бе на   28-мо място. Във втория кръг роденият в Самоков атлет използва груба   грешка на норвежеца Мариус Линдвик, за да мине още едно място напред и   да запише най-предното си класиране на Четирите шанци от 2019 година   насам.   Българинът се класира на 26-а позиция в   общото класирането от четирите състезания с 872,4 точки, а преди шест   години записа рекордното в кариерата си 18-о място.  Победител в Четирите шанци стана   австриецът Даниел Чофених. Той бе трети преди днешния ден, а след   първите опити заемаше пето място в състезанието, но със страхотен втори   скок той успя да се изстреля до победата в Бишофсхофен, а с това и до   наградата "Златен орел".   Чофених, който преди този сезон нямаше   нито една победа за Световната купа, започна турнира с два успеха и   добави нови два към сметката си - в Гармиш-Партенкирхен и в Бишофсхофен.   Днес той направи скокове от 136 и 140,5 метра. Това му донесе 308,6   точки.  На второ място в   състезанието остана Ян Хьорл. Австриецът направи най-дългите скокове -   140,5 метра в първия кръг и 143 метра във втория, но получи много ниски   оценки за стил, което в крайна сметка го лиши от победата и от   възможността да спечели за първи път в кариерата си Четирите шанци.   Хьорл приключи днешния ден с 306,5 - само с 2,1 точки по-малко от   Чофених.  На трета позиция се класира фаворитът   Щефан Крафт. Австриецът бе лидер след надпреварата в Инсбрук през   уикенда и бе водач след първия скок днес, в който записа 136 метра.   Неговият втори опит обаче се забави заради силен вятър на шанцата и в   крайна сметка това го провали. Крафт стигна само до 137,5 метра при   втория скок и завърши с общо 303,2 точки.  Така за Четирите шанци победител с   1194,4 точки стана Чофених, следван от сънародниците си Хьорл с 1193 и   Крафт с 1190,3. Това бе първа победа за скачач от алпийската страна от   2015 година насам, когато победител бе Крафт. За Австрия пък това е   трето превземане на целия подиум в Четирите шанци след 1975 и 2012   година.  В класирането за   Световната купа по ски скок Чофених е лидер с 956 точки, пред Хьорл с   916 точки и германеца Пиус Пашке с 848 точки. Щефан Крафт е четвърти със   759 точки. Владимир Зографски се изкачи до 30-ото място със 71 точки.  Следващият старт от Световната купа по ски скок е на 19 януари в полския град Закопане.

Title Слънчево, в края на седмицата - застудяване и сняг: 
През нощта срещу 7 януари ще бъде предимно ясно със слаб вятър от юг-югозапад, сочи прогнозата на НИМХ.   Минималните температури ще са предимно между минус 2° и 3°, по-високи в   Източна България, където вятърът ще е до умерен. В София - около минус   2°. Сутринта във вторник на отделни места по поречието на Дунав, в котловините и   Горнотракийската низина ще има мъгла или ниска слоеста облачност. Преди обяд ще бъде предимно слънчево. След обяд облачността, средна и   висока, ще се увеличава и до вечерта ще е предимно значителна. Ще духа   слаб, в Източна България – умерен вятър от юг-югозапад. Максималните   температури ще бъдат между 8° и 13°, малко по-ниски в котловините от   Западна България, в София - около 7°.В планините ще бъде   предимно слънчево с разкъсана средна и висока облачност, по-значителна   след обяд над масивите в Западна България. Без валежи. Ще духа умерен до   силен вятър от запад-югозапад. Максималната температура на височина   1200 метра ще бъде около 12°, на 2000 метра - около 4°.По   Черноморието ще бъде предимно слънчево, след обяд с разкъсана висока   облачност. Ще духа слаб до умерен юг-югозападен вятър. Максималните   температури ще бъдат 11° - 13°. Температурата на морската вода е 8°-9°.   Вълнението на морето ще бъде 1-2 бала.В сряда и четвъртък ще преобладава слънчево време. На места в низините и   котловините преди обяд ще бъде мъгливо или с ниска слоеста облачност. В   по-голямата част от страната ще бъде почти тихо, в източните райони ще   духа слаб до умерен вятър от юг-югозапад. Температурите ще се повишат   още и в четвъртък минималните ще бъдат между 3° и 8°, а максималните -   между 13° и 18°, по-ниски в районите с трайна мъгла. В петък ще е все   още сравнително топло, но облачността бързо ще се увеличи, от запад ще   започнат валежи от дъжд, които до вечерта ще обхванат по-голямата част   от страната. Вятърът ще се ориентира от северозапад, ще се усили и с   него ще нахлува студен въздух. С понижението на температурите през нощта   срещу събота дъждът ще преминава в сняг. В събота над Източна България   ще бъде облачно с валежи, предимно от сняг. Над Западна и Централна   България облачността ще се разкъса и бързо ще намалее до предимно   слънчево. Ще бъде ветровито, с умерен до силен северозападен вятър.   Температурите ще са с малък дневен ход, близки до 0°. В неделя   облачността отново ще се увеличи и на места, главно в югозападната част   от страната ще превалява слаб сняг. Вятърът ще се обърне от   север-североизток и застудяването ще продължи. В началото на новата   седмица ще се задържи предимно облачно, ветровито, с валежи, предимно от   сняг, в източните райони - и от дъжд.

Title Индонезия стана официално пълноправен член на БРИКС: 
Индонезия официално се присъедини към групата БРИКС ( акроним от първите букви на страните участнички - Бразилия, Русия, Индия, Китай и Южна Африка) в качеството си на пълноправен член, съобщи в изявление днес новият ротационен председател на групата - Бразилия, цитирана от Ройтерс.  Агенцията отбелязва, че Индонезия, която е четвърта в света по брой на населението страна, и преди е изразявала желание да се присъедини към групата като средство за укрепване на развиващите се държави и за защита на интересите на т. нар. Глобален юг.Бразилия - председател на БРИКС през 2025 г. - каза, че страните членки са одобрили с консенсус присъединяването на Индонезия в рамките на инициативата за разширяване, одобрена по време на срещата на организацията в Йоханесбург през 2023 г.Бразилия отбеляза, че кандидатурата на Индонезия е получила зелена светлина от блока през 2023 г., но азиатската страна е поискала да се присъедини след президентските избори, произведени миналата година. Президентът Прабово Субианто встъпи в длъжност през октомври."Индонезия споделя с останалите членове на групата подкрепата си за реформи на институциите за глобално управление и допринася положително за задълбочаване на сътрудничеството в Глобалния юг“, заяви бразилското правителство.Членове на БРИКС са още Египет, Етиопия, Иран, и ОАЕ. Има и страни, които имат статут на партньори.

Title Френският вътрешен министър разпореди засилени мерки за сигурност: 
Френският вътрешен министър Бруно Ретайо нареди в понеделник засилени мерки за сигурност при големи събирания след нападения с превозни средства в Германия и Съединените щати, предава АФП.    Ретайо изисква "оптимални условия за сигурност" в бележка до служители, видяна от AFP. "Предвид високата степен на терористична заплаха за страната ни ви моля за максимална бдителност и засилване на мерките за сигурност в цялата страна за големи празнични, културни и спортни събития“, пише министърът. "Последните събития в Германия и Съединените щати показват колко силна е заплахата и колко бързо терористите се възползват от всяка слабост“, добавя Ретайо.    За събития, изправени пред "изключителен риск от терористична заплаха“, може да бъде издаден указ, така че достъпът да може да бъде ограничен от организаторите, пише министърът.. Според него трябва да се обърне специално внимание на "обучението на охраната и одобрения персонал, който проверява достъпа или проверява хората". Ретайо призовава да се обърне специално внимание на трафика и плановете за евакуация и да се гарантира, че са "въведени стабилни системи за защита“ срещу атаки с таран.    Шестима души загинаха, а 299 бяха ранени, след като кола се вряза в коледен базар в източния германски град Магдебург през декември.Нови данни за броя на ранените при нападението на коледния базар в Магдебург - 299 души На 1 януари ветеран от американската армия, който според ФБР се е заклел във вярност към "Ислямска държава", използва пикап и уби 14 души в Ню Орлиънс.ФБР: Нападателят от Ню Орлиънс е действал сам, вдъхновен от "Ислямска държава"

Title ПП "Възраждане" и сдружението "Ангели на пътя" обсъдиха законови промени в борбата за намаляване на ПТП: 
Представители на партия "Възраждане" и сдружението "Ангели на пътя" обсъдиха възможни законодателни промени в борбата за намаляване на пътнотранспортните произшествия.В дискусията се включиха представители на МВР, неправителствени организации и експерти.Парламентарната група на "Възраждане" е внесла два законопроекта за промяна в Наказателния кодекс. Те са свързани с по-големи наказания при причиняване на пътнотранспортни произшествия, обясни заместник-председателят на групата Петър Петров и допълни:"Ние въвеждаме наказуемост и за тежките деянията, извършени по предпазливост, когато обаче имаме волеви момент от страна на дееца - тоест той сам се е предал в едно такова състояние -  дали ще е карал с превишена скорост, без книжка, с фалшиви табели, дали ще е карал с наркотици или алкохол в кръвта, това е неговият волеви момент. Освен повишаване на наказуемостта ние повишаваме е вече въведения преди година и половина инструмент за отнемане на МПС -  с оглед превантивно-възпитателния характер", поясни Петър Петров.От Главна дирекция "Национална полиция" представиха данни, според които цялата година са регистрирани 7166 тежки пътнотранспортни произшествия, при които ранените са малко над 9000, а загиналите  - 481 души.От МВР посочиха, че са внесли законопроект в парламента чрез Министерския съвет, в който предлагат намаляване на максимално разрешената скорост – на магистралите тя да падне от 140 на 130 км/ч., а в населените места, където има т.нар. зона 30, максималната скорост да не може да надвишава 30 км/ ч.Завишаване на наказанията е необходимо, но трябва да се промени и същината на Закона за движение по пътищата, настояха експерти. От "Ангели на пътя" поискаха по-сериозни наказания при употреба на алкохол и наркотици:"Имаме доста семейства, които, за съжаление, благодарение на съда получиха условни присъди. Защото животът на нашите деца от пияни, дрогирани и системни и нарушители на пътя струва условна присъда.Докато всичките вие празнувахте и седяхте със семействата си и с децата си вкъщи, всичките тези родители прекараха едни много тежки празници, на гроба, на паметната плоча на децата си.Затова всички ние няма да се откажем. Нека всички стиснем ръце и всяко българско дете, всеки баща, майка, брат и сестра, се приберат, за да празнуваме заедно", призова Петя Иванова от сдружението "Ангели на пътя".

Title Първото бебе за 2025-а, родено в Силистренската болница, с благопожелания от митрополит Яков: 
Изписаха първото бебе за тази година, родено в Силистренската болница. Малката Сияна, която се роди на 2 януари, бе орисана от кмета на общината Александър Сабанов и от Доростолския митрополит Яков.По традиция бебето и родителите му получиха подаръци. Според митрополит Яков има поверие, че ако първото бебе е момиче, то годината ще е плодородна.Присъствието на владиката бе отбелязано като добър знак, тъй като божи човек не е посещавал родилно отделение и отделението по неонатология, поне в последните 40 години, сподели д-р Румяна Манева:"За нас това е важно. Една такава енергия- хубава, е добре дошъл за всички деца, едно бъдещо освещаване ще бъде още по-добре за нашите две отделения"Ражданията в силистренската болница са намалели и това е тенденция от няколко години, каза д-р Веселин Гавазов. Една от причините е, че избират лечебни заведения в други градове."Ние сме малък колектив, 4 човека сме и едва се справяме с графика - няма лекари, неатрактивна е специалността за колегите", каза д-р Гавазов.Последно лекар е бил назначен в отделението преди 25 години.

Title Осъдиха италианец за умишлен банкрут на фирма, работила в Кюстендил: 
Състав   на Окръжен съд – Кюстендил постанови условна присъда за италиански   гражданин, причинил умишлен банкрут на фирма, работила в града. Той е    виновен за избягване на установяването и плащането на данъчни задължения в   особено големи размери. Делото е почти прецедент в съдебната практика   за региона.Подсъдимият признал всички факти и обстоятелства по обвинителния   акт, внесен от Окръжна прокуратура - Кюстендил и делото се гледа по реда   на съкратеното съдебно следствие. На 25.03.2021 г. в гр.Кюстендил, в   качеството му на търговец/управител и едноличен собственик на дружество с ограничена отговорност, след откриване на производство по несъстоятелност е отчуждил   безвъзмездно пари в размер на 823 445, 05 лв. от касовата наличност на   дружеството, които е могло да послужат за удовлетворяване на кредитори,   като с деянието са настъпили значителни щети. Съдът   признава подсъдимия за виновен и за това, че на 30.04.2021 г. в   качеството на собственик и управител на данъчно задължено лице е избегнал установяването и плащането на данъчно задължение (данък   дивидент по ЗДДФЛ) в особено големи размери (41 172,25 лева), като не е   подал пред органите на ТД към НАП- София, офис -Кюстендил декларация   (по чл. 55, ал. 1 от Закона за данъците върху доходите на физическите   лица) и не е внесъл дължимия данък. Присъдата може да се обжалва и   протестира в 15-дневен срок пред Софийски апелативен съд. От съда и   прокуратурата не уточняват какъв е бил предметът на дейност на   доведеното до банкрут дружество.

Title Нов зам.-кмет по културата, образованието и спорта има София: 
Благородна Здравкова заема  позицията заместник-кмет на София по направление ''Култура,  образование, спорт и младежки дейности'' от 7 януари, съобщиха от Столичната  община.    До момента тази длъжност се  изпълняваше от Яна Генова.    Здравкова има дългогодишен  административен и управленски опит в сферата на културата. От 1995 г. работи  изцяло в културния сектор. Има богат опит в координирането на разнородни екипи  и в ръководенето на финансови ресурси за отделните събития.     От средата на 2020 г. започва  работа в публичната администрация, първоначално като началник-отдел  „Интеграция, социални дейности и екология“, а от 2021 г. _ като заместник-кмет  с ресор „Образование, култура, спорт“ в район "Слатина".    "Благодаря за възможността да  вложа енергията, знанията и опита си в развитието на три сектора, които са  пряко свързани с дългосрочното бъдеще на София и стимулирането на таланта на  града. Програмата за управление на Столичната община 2023 – 2027 г. поставя  високи, но ключови и задължителни за изпълнение цели, които ще стимулират  културните индустрии и изграждането на творчески таланти, ще гарантират  постоянен достъп до съвременна култура за всички, ще създадат среда, която да  стимулира децата ни към успехи и да бъдат активни, а младите хора да бъдат  включени във важните решения за града ни", коментира Благородна Здравкова.

Title Условна присъда за шофьор, хванат във Варна с 1,73 промила: 
Условна присъда с изпитателен срок от 3 години и 10 месеца лишаване от право да управлява автомобил - това са последствията за водач, хванат да шофира във Варна с 1,73 промила алкохол в кръвта. Районният съд в града одобри постигнатото споразумение между прокуратурата и 41-годишния обвиняем, който е признал вината си. Той ще заплати и сумата от 2095 лева - стойността на колата, с която е извършил престъплението и която не е негова собственост.

Title На 8 януари започва втората част от ремонта на Дунав мост при Русе: 
На 8 януари от 8:00 часа започва втората част от ремонта на Дунав мост при Русе и движението ще се извършва само в една лента по мостовото съоръжение.По седем минути в посока ще бъде изчакването на колоната от леки и товарни автомобили, които ще преминават по Дунав мост по време на ремонтните дейности, от 8 януари. Това съобщи областният управител Драгомир Драганов и даде пояснения за предстоящите дейности:"Ремонтът  - предвижда се в началото на месец май да приключи и вторият участък от 413 метра. Най-късно до 15 май да бъде завършен и вторият участък, където една от трудностите, които се получават, е, че в тази част - в дясната част, вървят много кабели на различни институции". До 15 юни ще приключи ремонтът на втория етап от общо шестте, а цялостното приключване на обновяването е предвидено за лятото на 2026 година по план.Областният управител поясни, че фирмата изпълнител има готовност за работа, а средствата за това са осигурени от държавата.

Title Министър-председателят на Канада Джъстин Трюдо обяви оставката си: 
Министър-председателят на Канада Джъстин Трюдо обяви оставката си, като заяви, че ще напусне поста си веднага след като управляващата Либерална партия избере нов лидер след месеци на спад в общественото мнение и вътрешно разделение, съобщава АФП, цитирана от БГНЕС."Възнамерявам да подам оставка като лидер на партията, като министър-председател, след като партията избере следващия си лидер", заяви Трюдо, който е на власт от 2015 г., пред репортери в Отава след продължителна политическа криза, в резултат на която водещи съюзници на либералите го призоваха да се оттегли.Очаква се канадският премиер да подаде оставка като лидер на Либералната партияНе стана ясно веднага колко дълго Трюдо ще остане на поста си като служебен премиер. Той заяви, че надпреварата за лидерския пост в Либералната партия ще бъде "силен, общонационален конкурентен процес".Това означава, че Трюдо ще продължи да ръководи Канада, когато бъдещият президент на САЩ Доналд Тръмп встъпи в длъжност този месец, и ще бъде натоварен със задачата да ръководи първоначалния отговор на страната на новата американска администрация, включително евентуална търговска война. Тръмп се закани да наложи 25-процентно мито върху целия канадски внос, което може да се окаже опустошително за канадската икономика, а Трюдо се закани да предприеме ответни мерки.Трюдо: Заявените от Тръмп мита ще засегнат не само Канада, но и  САЩПодкрепата на Трюдо в Либералната партия се колебаеше през по-голямата част от миналата година, но след изненадващата оставка през декември на бившия му финансов министър и вицепремиер Кристия Фрийленд се срина. В язвително писмо за оставка Фрийленд обвини Трюдо, че се е фокусирал върху политически трикове за успокояване на избирателите, включително скъпа коледна данъчна ваканция, вместо да стабилизира финансите на Канада преди обещаните от Тръмп тарифи. Канадските медии сочат Фрийленд като възможен претендент да поеме Либералната партия заедно с бившия управител на Английската централна банка Марк Карни, канадец, който преди това е ръководил и Банката на Канада. Кабинетът на Трюдо оцеля в пореден вот на недовериеКанадската вицепремиерка подаде оставка след разногласия с ТрюдоЛори Търнбул, професор по политически науки в университета "Далхаузи", заяви, че традиционно лидерската надпревара на либералите отнема от четири до шест месеца, но този път "те трябва да са по-бързи от това": "Ако нямат нов лидер за следващите избори, тогава няма смисъл", каза тя пред АФП.Либералите на Трюдо изостават сериозно в социологическите проучвания от опозиционните консерватори и едва оцеляха при три вота на недоверие в парламента в края на миналата година.  Неговото правителство на малцинството беше задържано от сделка с лявата Нова демократическа партия, но през декември НДП заяви, че ще гласува за свалянето на Трюдо при следваща възможност. Трюдо потвърди, че е получил разрешение от генерал-губернатора на Канада да преустанови цялата работа на парламента до 24 март. Това би могло да даде на либералите време да изберат нов лидер, като същевременно ограничи шансовете на опозицията да внесе вот на недоверие.Си бе заснет да обвинява Трюдо в издаване на информация от разговора им

Title Апелативен съд потвърди присъдата на Жечко Кюркчиев, причинил смъртта на Светомира Накева през 2022 г.: 
Втори състав на Апелативния съд във Варна потвърди присъдата от 3 години и 4 месеца ефективно за Жечко Кюркчиев, който на 28 септември 2022 г. причини смъртта на Светомира Накева и рани тежко спътничката ѝ. Делото бе върнато от Върховния касационен съд за ново разглеждане, след като условната присъда на първия състав бе оспорена от пострадалите, а и от защитата на Жечко Кюркчиев. Според съда наказанието в този размер би повлияло върху последващото развитие и израстване на подсъдимия Жечко Кюркчиев, върху нагласите и начина на мислене, осъзнаване на отговорностите.Още от адвокат Николай Димитров в интервю на Здравка Русева.Решението на съда може да се обжалва пред ВКС в 15-дневен срок.

Title Футболист на ЦСКА е намушкан с нож и е с опасност за живота: 
17-годишен футболист е бил намушкан два пъти в гърдите навръх Нова   Година, след като направил забележка на мъж за начина, по който кара.  Нападението станало в село Драговищица, община Костинброд. Пострадалият е талантът на ЦСКА Антон Толев, предава "24 часа“.  Младежът и негови приятели празнували новата година и били навън.   Около 05:00 часа сутринта направили забележка на мъж, че кара бързо и   щял да ги блъсне.  Той слязъл от колата си и след скандал извадил нож. Наръгал Толев два пъти в гърдите и избягал с колата.  17-годишният футболист е откаран в „Пирогов“ с опасност за живота, а полицията е започнала издирване на извършителя.  От ОД на МВР - София и РУ-Костинброд бързо задържали мъжа, който е на 37 години и е криминално проявен и осъждан.

Title ЕК: Всеки може да изрази възгледите си в ЕС, включително Мъск: 
Европейската комисия ще проследи дали предстоящото интервю на собственика на платформата "Х" Илон Мъск с лидера на "Алтернатива за Германия" Алис Вайдел е в тон с правилата на ЕС за дейността на големите онлайн платформи, заяви говорителят на Комисията Тома Рение. Както Мъск съобщи, видеоконферентният разговор е предвиден за 9 януари.  Според правителството в Берлин влиянието на Мъск върху германските избиратели е ограниченоРение припомни, че Комисията е започнала официална процедура срещу Х миналата година, в т.ч. и във връзка с изборния процес. "Всеки може да изрази възгледите си в ЕС, в т.ч. и Мъск. Но при платформите нещата стоят различно", подчерта Рение.

Title Тръмп заяви, че той и китайският лидер Си водят разговори чрез свои сътрудници: 
Избраният за президент на САЩ Доналд Тръмп заяви, че той и китайският лидер Си Цзинпин водят разговори чрез свои сътрудници, като изрази очакване двамата с него да се разбират добре, предаде Ройтерс:"Вече си говорим. Говорим си чрез представители", каза Тръмп в интервю за водещия на токшоу Хю Хюит.Тръмп, който ще встъпи в длъжност на 20 януари, нарече Си силен и влиятелен човек, който по думите му се радва на почит в Китай:"И аз смятам, че ние вероятно ще се разбираме много добре, прогнозирам това", посочи Тръмп. "Но, нали разбирате, това трябва да е двустранен процес", добави той и отново повтори, че Китай "се възползва" от САЩ в икономически план.Тръмп покани Си и други чуждестранни лидери на церемонията по полагане на клетва във Вашингтон по-късно този месец, но според наблюдатели е малко вероятно китайският лидер да присъства.

Title Как да разпишем и постигнем своите "50 цели за 2025" с Анастасия Карнаух: 
Насоки и идеи, стъпки и упражнения, които да ни помогнат по пътя за реализацията на нашите мечти, даде в интервю за предаването "Нощен Хоризонт" Анастасия  Карнаух - журналист, предприемач и собственик на онлайн бизнеси, както и  създател на групата "50 цели за  2025", в която близки и далечни на нея хора се учат да "целеполагат", т.е. да разписват целите си като задачи,  които планирайки във времето да изпълнят.  "Целите не е  нужно да се пишат само по Нова година! Сега просто е такава енергията покрай  празниците – много е позитивно, всичко блести, украсено е, има подаръци, има  хубави емоции, има срещи с хора, с които не сме чуваме и ми се иска тази  енергия, докато попълваш тази тетрадка, да си остане после с теб през годината",  каза Карнаух, както и спомена съставената от нея помощна  тетрадка, в която има напътствия как да  пишем цели за предстоящата година така, че те да се превръщат в реалност.  "Едно мога да  кажа: Когото съм накарала да си напишеш един път целите, не е спрял да го прави  всяка след това година", добави Анастасия  Карнаух, която организира и разясняващи онлайн срещи по темата, следващата от които  предстои тази неделя - на 12 януари от 15 часа:  "Разказвам  абсолютно всичко, което аз научила за поставянето на цели до момента.  Тетрадката си е буквално работна тетрадка, в която имаш много празни задачки,  които да попълваш, но все пак те имат някаква логика"."Има 25 упражнения, които съм подбрала и не  случайно са подредени по този начин. Искам  да обяснява кое упражнение какво представлява, откъде съм го научила и какъв е  моят личен опит при попълването".   "Има  едно упражнение, което е най-любимото ми в цялата тетрадка и горещо го  препоръчвам. То се казва "Помощ от приятел“ – невероятно  преживяване, тъй като това е анкета за теб, която молиш свои близки да попълнят. Страшно отразяващо е, защото си даваш сметка за отношенията с тези хора и за това кои си ти отстрани“, каза Карнаух, както и даде за пример още едно упражнения, включено за попълване от нея в помагалото, а също и сподели както е  написала самата тя преди една година:  "Има едно  упражнение "Би било яко, ако ...",  та първото изречение, което ми попадна оттогава беше  „Би било яко, ако напиша книга. Даже може не една“. Цял ден мислих за това  изречение, защото то ми е мечта от много години, но някак ти забравяш за тези  мечти“, ако не ги напишеш, казва тя, защото "сутрин ставаш, отиваш на работа, вършиш  задачи и тези равносметки, когато си ги напишеш на хартия, намираш си ги след време и си казваш "Ето, аз съм поискала еди-какво-си и виж, може случайно  да се е или не реализирало, а аз даже не си спомням вече, че го искам“. "Много е  хубаво да можеш да си го напишеш дори и малко да те е срам после, ако се  изхвърлиш с нещо", подчерта Карнаух:"И затова в началото на тетрадката има още един въпрос "Какво  не реализирах тази година, но вече не искам?“, защото аз всяка година си пиша  цели и в края на годината като ги отворя и, повярвайте ми, все едно друг човек  ми ги е писал. И "Хайде, бам в кофата!“ - по този начин се оттърсих от няколко  цели“.  В своята тетрадка, която можем да наречем и наръчник как  да живеем по-щастливо в мечти, и дневник, в който споделяме плановете си, след като се представим от-до, Анастасия Карнаух е включила  различни подходи за "целеполагане", които е открила след проучване на темата в  дълбочина в рамките на 5 години, както и след посещението на редица курсове в  сферата.   Не определя себе си като лайф коуч, а по-скоро като човек, който "просто живее и просто понякога споделя знания". "Това си е моя страст, мое хоби, които съм развила до обемите на онлайн група“, изтъкна Карнаух:  "Казва се "50 цели за 2025  година" - това е група за смели хора! Вътре е изключително уютно! Сега съм си поставила за цел да задавам всеки ден по един въпрос - било то  каква книга най-много ги е впечатлила през миналата година или кой навик са  въвели в ежедневието си""И просто е страхотно  всички участници колко са искрени! Много е  специфична енергията вътре и повярвайте, не е от мен , а те го  правят. Не знам колко от тях ще седнат да си попълнят  упражненията или цялата тетрадка, но самият факт, че по празниците успяхме да  се съберем на едно място и така човешки без тази постоянна преструвка, в която  я има в социалните мрежи, да си поговорим за някакви житейски теми и проблеми -  за мен е най-големият подарък", подчерта Анастасия Карнаух:  "Някак си се видя, че социалните мрежи вече не са само този шум, този спам, тези  ужасни клюки, ами има и реални хора, които просто са по-тихички,  защото си дават сметка, че няма нужда да създават около себе си целия този шум.  Но в следващия момент, когато те намерят своето  ъгълче, те сядат и говорят много истински с други хора. Просто е  много готино, така че заповядайте – наистина при нас е много топло и уютно, говорим  си за смислени неща", покани тя слушателите на БНР.   В групата всеки може да открие до 31 януари и въпросна тетрадка, която "е  абсолютно достъпна за  сваляне от всеки, който пожелае“ и то безплатно, тъй като "този вариант на тетрадката е за  мечтатели".  По думите на Анастасия  Карнаух, когато си поставяме цели, ние излизаме от ролята си на жертви и  поемаме контрол над живота си - затова и тази тема е значима колкото личностно, толкова и обществено:        "Много  често се демотивираме! Казваме си, че нещо не е възможно и за тогава дори  няма да опитаме, а това е най-голямата грешка! Във  всички книги за целеполагане пише, че са важни две неща – да започнеш и да  не спираш. Като се замислиш, то всяка една дейност е важна, включително миенето на  чинии"."И някакси на мен ми иска хората поне да опитат, защото  и го наблюдавам,  и го виждам  в семейството ми и на  всякъде около мен, за  жалост, влиза се в едно такова състояние на заучена жертвеност, в която  всички други са виновни. И си казваш "На всички  други им е по-лесно, а пък аз, горкия, никой не ме разбира, моето обстоятелство е неповторимо и всички трябва да проявят  разбиране", но не е така“, казва Карнаух и съветва: "Ставаш от дивана и да започваш да действаш!":    "Не е  нужно непрекъснато да си представяме,  че трябва да се случи  нещо голямо, което да "обърне каруцата" и всичко да се промени. Точно така е и  с целите – разбиваш  една голяма  мечта на много подцели, мънички и после ги разбиваш на седмични задачки,  които вършиш. И после какво се оказва? Човек, който не е чел книги, но си е поставил за цел всеки ден да чете по 5-10 минути, то в края на годината е  прочел 3-4 книги", добави  Анастасия Карнаух, която в последния си уебинар от 5 януари сподели и че според  статистиката, 94 на сто от хората не спазват Новогодишните си цели, тъй като 14  дни по-късно се отказват от тях.     "Хубаво е и  човек да споделя целите си", каза още  тя в ефира на "Хоризонт":"Има много  доказателства, че когато споделяш публично целите си, освен, че страшно много  хора се ангажират да ти съдействат за реализирането им, има и този публичен  натиск и ти не можеш да се отметнеш".        "Ти трябва да  си промениш, първо, голямата визия за живота, а след това да скъсиш периода до  след 10 години, след това до след 12 месеца – да си помечтаеш, да се отпуснеш! А след тези 12 месеца в тетрадката, има да си напишеш "10 мечти за тази година",  уточни тя:     "И след това  тези мечти имаш да ги разбиеш на задачи, на конкретни подцели. И реално  списъкът ти от 50 цели е съставен по една формула – това, което си, след като  си попълнил "Колелото на баланса", допълнено с "Удоволствията", които са супер  задължителни, защото ние се разреждаме, а трябва да има хубави моменти, които да  ни заредят". "Пишеш си списъка и с "Неща, които те зареждат" и разбиваш тези 10  мечти, които имаш за предстоящата година на по-малки цели и конкретни задачи, и навиците,  и знанията, които искаш да придобиеш, защото когато искаш да дръпнеш рязко  напред, ти трябва да направиш някаква промяна, т.е. трябва да излезеш от зоната  на комфорта".         "А и ще ти  бъде много по-комфортно, ако излезеш от нея и получиш нещата, които искаш и  животът ти стане малко по-реализиран спрямо сегашното състояние""И седиш,  разписваш и целите стават много повече от 50“, обясни Анастасия Карнаух, която си постави публично следната цел: "Няма да оставя  групата да е пасивна през годината – там ще се случват много неща като месечни  уебинари".  Още за т.нар. „целеполагане“,  както и какво са целите-еднорози, целите-мамути, целите-слонове и целите-жаби,  а също какво си пожелава за Нова година в ефира на последния за 2024-а "Нощен Хоризонт" със Зорница Близнашка и Мария Петрова Анастасия Карнаух – може да чуете в звуковия файл.

Title ЦСКА 1948 привлече камерунец: 
Камерунският футболист Куфре Ета ще   продължи кариерата си в ЦСКА 1948, съобщи финансовият благодетел на   клуба Цветомир Найденов във Фейсбук.  20-годишният камерунец, който е халф, идва в ЦСКА 1948 от Беласица (Петрич).   За Беласица играчът записа 12 мача и 3 гола през есенния дял на шампионата във Втора лига.

Title ЦСКА София започна подготовка: 
Представителният тим на ЦСКА София   стартира зимната си подготовка днес на клубната база в Панчарево.   Основната част от футболистите на Александър Томаш се включиха в   началото на тренировъчния процес, като заниманието протече изцяло с   физически натоварвания и бегови упражнения. До четвъртък включително   всеки от играчите на "червените" ще премине и индивидуални медицински   прегледи в столична клиника.  Първата официална тренировка на тима ще е   в сряда от 14:30 ч. в Панчарево, като тя ще е открита в началото за   представители на медиите. Преди това Александър Томаш ще отговори на   журналистически въпроси.  В четвъртък (9 януари) тренировката на ЦСКА ще стартира отново в   14:30 ч. на Панчарево, а в петък (10 януари) от 11:00 ч. на клубната си   база армейците ще изиграят първата си проверка срещу Спортист (Своге).   Контролата ще е от 2 полувремена по 30 минути и ще е открита за медии и   фенове.  В същия ден следобяд ЦСКА ще отпътува за турския курорт Анталия, където ще проведе същинската част от зимната си подготовка.

Title Отиде си писателят Димитър Коруджиев: 
Отиде си писателят Димитър Коруджиев. Опелото ще е на 9 януари,   четвъртък, от 12:45 ч. в църквата "Св. Георги“. Това съобщи писателя   Деян Енев във "Фейсбук“.  Димитър Коруджиев е автор на романите "Градината с косовете", "Домът   на Алма", "Къща под наем“, "Десет години по-късно“, "Преди да се умре:   Фантазия за Сашо Сладура“, "1989“. Негови са пиесите "Омагьосаният кръг“   и "Стаята“, поставени в театър "София“ (1979 – 1981). Негови книги са   преведени на гръцки, немски, румънски, руски, унгарски, френски,   английски език.   Роден е на 26 декември 1941 г. в София. Завършва гимназия (1959) и   българска филология в Софийския държавен университет (1966). Работи като   редактор в отдел "Култура“ на в. "Труд" (1966 – 1972), във в. "Народна   култура" (1972 – 1974), в отдел "Белетристика“ на сп. „Пламък" (1974 –   1976), в издателство "Български писател" (1976 – 1989), а след 1989 г. –   в сп. "Съвременник" и в. "Демокрация". Коруджиев има 77 есета,   публикувани във вестник "Демокрация (1990-1991).  Носител е на президентския орден "Св. св. Кирил и Методий“ с огърлие "за особено големи заслуги в областта на културата“. Носител е на две   награди на Министерство на културата, награда на образователното   министерство, годишна награда на Съюза на българските писатели, на   награда на "Портал Култура“ през 2015 г. "за неговия изключителен принос   към модерната българска проза и възвръщането ѝ "по пътя на душата“ и   др.

Title Светия кръст от водите на река Осъм в Ловеч извади 21-годишният Павел Георгиев: 
В Ловеч Богоявление беше отбелязано с освещаване на знамената на военните формирования, празнично шествие и традиционното спасяване на Светия кръст от водите на река Осъм, който беше хванат от 21-годишния Павел Георгиев.Митрополит Гавриил оглави Василиевата Света литургия в катедралата в центъра на Ловеч, след това пред храма отслужи Велик водосвет и освети знамената на военните формирования.Владиката водеше и празничното шествие със Светия кръст до Богоявленския мост.Там той благослови християните и ги поръси със светена вода:"Много свят ден - ден, който ни носи радост, светлина, чистота, надежда. Тази велика светиня - богоявленската вода, почиства света от всички злокоби, от всички наши грехове и ни дарува сили да живеем благочестиво, да живеем достойно. Честит празник и за много години!"11 смелчаци се хвърлиха в ледените води на река Осъм, а Светият кръст беше спасен от 21-годишния Павел Георгиев, който сподели:"Почти неописуемо е, знаят го хората, само които са минали през студената вода. Пожелавам на всички, разбира се, да живи и здрави. И да следваме пътя на дедите си, защото ние сме православни християни и смятам, че трябва да спазваме както традициите си, така и християнските обичаи, които са доста древни".След ритуала по спасяването на кръста ловчанлии се хванаха на празнично хоро:"Здраве и късмет си пожелаваме на този ден.  Това е един свят ден за всички българи"; "Това са традиции и от християнството, и от българския дух"; "Богоявление е свят ден за българския народ", споделиха те пред БНР. Снимки - Пламен Христов.

Title "Форум", 06.01.25: 2024 година и 2025 година - равносметка и очаквания: 	
В първото за годината издание на предаването "Форум" гости са социологът Павел Вълчев от Алфа рисърч и политологът Христо Панчугов. Заедно с водещия Лъчезар Христов ще обсъдят следните теми:2024 год. и 2025 год. - равносметка и очакванияДо този момент и ГЕРБ, и "Демократична България" не са коментирали официално преговорите и дали е възможно те да бъдат подновени след прекратяването им.Месец януари 2025 г. ще бъде решаващ за бъдещето на страната ни за това в каква посока ще продължи развитието на държавата.В липсата на последици от поведението на политиците, Панчугов се надява да има промяна през новата 2025 г.Някаква част от партиите, в желанието си да оцелеят, могат да търсят нова стратегия за политическото си бъдещеГостиПавел Вълчев - социолог и директор "Изследвания и Бизнес развитие" в Алфа рисърч. Христо Панчугов - политолог, преподавател по Политически науки в Нов български университет.

Title Йордан Божилов: Повече средства за справяне с натиска по "зелена граница": 
Ключов въпрос след приемането ни в Шенген е преминаването през "зелена  граница", основно България - Турция, там е основният натиск за нелегално  преминаване, повече средства трябва да се заделят за справяне с този проблем.    Това каза пред БНР Йордан Божилов, председател на Софийския форум за сигурност, бивш заместник-министър на отбраната.    "Другият важен проблем е каналджийството. Това е ключов въпрос,  тъй като много български граждани, включени в международни криминални групи,  прекарват нелегално чужденци през българска територии", добави той.Диана Димова за смъртта на непълнолетните мигранти: Циничен опит на МВР да прикрие отговорността сиБългария вече е пълноправен член на Шенгенското пространствоС влизането в Шенген България става с размерите на цяла Европа, каза Йордан Божилов във връзка с появили се притеснения относно отпадане на изискването при напускане на страната пътуващият с детето родител да представя декларация за съгласие от другия родител:"Както сега може единият родител да отведе детето от Русе до Бургас, така може и да го отведе на по-малко разстояние - в Букурещ. Вече въпросът е, ако има спор за родителски права или има някакви мерки, които се налагат от съд, как ще става координацията между съда и МВР, защото има много средства, които да позволят контролиране на евентуално нарушаване на тези решения на съда. Аз нямам притеснения от тази гледна точка. Този въпрос би стоял за всички други страни, които са членки на Шенгенското пространство. Има механизми, с които както решаваме този въпрос само на територията на България, така да се реши в рамките на целия Европейски съюз".  Екатерина Захариева: Отпадането на граничния контрол ще направи Европа още по-силна и проспериращаВ предаването "Нещо повече" Божилов коментира и развитието на войната на Русия в Украйна в контекста и на предстоящото влизане на Доналд Тръмп в Белия дом:"Всяка от двете страни се опитва да постигне повече победи на бойното поле, за да има по-силни преговорни позиции, когато се стигне до преговори. Скептичен съм, че скоро може да се постигне мир, базиран на реални съглашения между Москва и Киев. Ситуацията върви към замразяване на конфликта, ако факторите, които имат влияние по отношение и на Русия, и на Украйна, бъдат достатъчно убедителни и двете страни да прекратят конфликта. Русия не веднъж е изразявала целта си да установи контрол над Украйна. Тя все още иска това".Според него Москва иска да установи определени сфери на влияние и в Източна Европа:"През декември 2021 г. Русия постави едни ултиматуми и на САЩ, и на НАТО - Алиансът да се изтегли от всички територии, които са се присъединили, според руската терминология, към НАТО след 1997 г. Т.е. Москва иска да установи определени сфери на влияние, което за нас е недопустимо".  Много от действията на Русия ни дават повод да мислим, че тя има много по-сериозни амбиции не само на Украйна, но и на Европа, подчерта още експертът по сигурност.Интервюто на Георги Налбантов с Йордан Божилов можете да чуете от звуковия файл.

Title Фед намеква за "по-предпазливо" намаляване на лихвите: 
Федералният резерв на САЩ е в състояние да действа "по-предпазливо“   при намаляването на лихвените проценти, като се има предвид упоритата   инфлация напоследък и устойчивият пазар на труда, заяви високопоставен   служител на банката, цитиран от АФП.  От септември насам Фед предприе бързи действия за намаляване на   високите лихвени проценти, като ги намали с цял процентен пункт, докато   инфлацията спада от многогодишния си връх към дългосрочната цел на   банката от два процента.  По-ниските лихвени проценти косвено се отразяват на разходите за   заеми на американските потребители, като засягат цената на всичко - от   заеми за автомобили до ипотеки.    Същевременно икономическият растеж е сравнително силен, а пазарът на   труда остава устойчив, въпреки някои признаци на отслабване.   Миналия месец представителите на Фед посочиха, че очакват да направят   само две намаления на лихвените проценти с по четвърт пункт през тази   година, което подтикна финансовите пазари да прогнозират, че   представителите ще запазят паузата при следващото решение на банката за   лихвените проценти по-късно този месец.   "През цялото време предвиждах да действаме по-бързо в ранните етапи   на нашата кампания за облекчаване на политиката, а след това да   облекчаваме по-плавно, когато лихвеният процент се доближи до   неутралния“, заяви управителят на Фед Лиза Кук на конференция в Мичиган.   "Освен това от септември насам пазарът на труда е малко по-устойчив, а   инфлацията е по-задържана, отколкото предполагах тогава“, допълни Кук,   която е постоянен член с право на глас в комисията за определяне на   лихвените проценти на Фед.   "Ето защо смятам, че можем да си позволим да действаме по-предпазливо при по-нататъшни съкращения“, каза тя.   Макар че Кук не изключи изрично възможността за ново понижение на   лихвите на следващото заседание на Фед на 28 и 29 януари, нейните   забележки подчертават позицията на Фед, който иска да види допълнителни   доказателства за спад на инфлацията към 2%, преди да намали лихвите   отново.   По данни на CME Group понастоящем търговците на фючърси виждат   приблизително 90% вероятност Фед да запази паузата си през януари,   запазвайки лихвите на сегашното им ниво между 4,25 и 4,50%.

Title Първан Симеонов: Все още има шанс за правителство: 
Все още има шанс за сформиране на  редовно правителство, "преговорите все още не са свършили“. Очакването изрази  социологът, анализатор и създател на социологическа агенция "Мяра“ Първан  Симеонов в ефира на Радио Кърджали. Той обаче специално подчерта, че изразената  надежда е към ранния следобед в понеделник. Политиците ни напоследък ни дадоха  достатъчно основания да правим такива уговорки и да имаме неочаквани очаквания,  смята анализаторът. Според оценката му почти никой няма да спечели от поредни предсрочни избори.ГЕРБ прекратява преговорите за правителство заради несъгласия с ДБСоциологът определи като "леко  театрален жест“ внезапното прекратяване на преговорите от страна на ГЕРБ. Бойко  Борисов "заема по-добра преговорна позиция, разбира се, всичко може да се  развали, но не е това целта“, а по-скоро посланието е – "прекалено много  компромиси ви направихме вече, поне ни приемете личността на премиера“, каза Симеонов. Според него преговарящите групи са се договорили по голямата част от темите, "включително за съдебните неща, които са  най-невралгичните“. Сега всичко зависи от "Демократична България", един от основните участници в преговорите. Изводът анализаторът прави след като "излязоха в едни определени  медии едни определени материали, които явно показват, че откъм съдебната  система разбират (ДБ, ред. бел.), че са включени в менюто“. "Но, като нищо, може и да се счупят  преговорите. Това е така. Най-вече могат да се счупят от страна на ПП, които  според мен се чудят влизат или не в това, защото те имат и двете врати отворени“,  каза още той.    По думите му уравнението е с три  неизвестни – ГЕРБ и ПП, но също и ДБ, които се явяват посредник и в двете  посоки, защото "ако скочат" в това сами, цената за тях ще е висока. Засега в  най-изгодна позиция са ПП, които "държат отворени и двете врати“. Ако има  правителство, разбира се ГЕРБ печелят. "Събира ги всички тези партии. Част от  тях утре може и да бъдат "удушени" в прегръдката на ГЕРБ, нещо, което много пъти  сме виждали“, коментира анализаторът. По оценката му "единствените, които се  колебаят повече печелят или повече губят са ДБ“, защото ако се изпълнят всички  поставени от тях условия, "те ще изпълнят дневния си ред, но дали няма  да изгубят своите гласоподаватели“, допълни той.    Според наблюденията му има  възможност Делян Пеевски да влезе в управлението "през задния вход“, докато  афишира, че е опозиция. ГЕРБ не са активни да се "откачат“ от "образа  Пеевски", а "по-скоро ще се опитат някакси да го омилостивят през някакви  достъпи“, допусна Симеонов.    Фактът, че Пеевски вече ясно  заявява през различни медии, че ще бъде в опозиция, означава, че "и той свиква  с мисълта“, че такова правителство може да има. "Иначе, ако изборите се броят  по същия начин, по същите правила, от същите хора, тоест нищо не се промени,  Пеевски е първият човек, който има интерес от нови избори, защото, струва ми  се, че той ще нарасне. И ще нарасне дори за сметка на остатъчното АПС (ДПС около Доган, бел. ред.), което по  всичко личи, че не се справя много добре, а властовият център се оказа Пеевски“,  каза още Симеонов.    Лидерът на "Възраждане" Костадин Костадинов "стиска палци“  да се сформира това правителство, в което "всички се разбират, а той остава  принципния опозиционер на всички". АПС има интерес от ново правителство, за да  няма бързи нови избори, защото може да продължи пътя си надолу. "С две думи - всичко  по терена или е свикнало с мисълта, или има интерес“ е оценката на ситуацията  на социолога и анализатор.    Час по-скоро политиците ни трябва  да се обединят за "смел“, разумен бюджет, за да спре разхищението, което  предлага настоящият проект за бюджет, счита социологът. Тестът за българските  политици ще бъде  съобщаването на факта,  че "коланите ще трябва да се стегнат“.    Той определи като "доста  конструктивно“ решението на президента Румен Радев да даде още няколко дни за  преговори и за достигане до сформиране на кабинет. "Донякъде е в негов интерес да  раздава мандатите, защото продължаването на нестабилността само увеличава  търсенето за нещо ново, което да е именно Румен Радев“, коментира Симеонов. Според  наблюденията му държавният глава е имал назад във времето "по-политически  периоди, но сега се е върнал в по-президентски период. ... За Радев са добри и  двата варианта – и да няма правителство, и да има правителство. Времето работи  за него“, счита Симеонов.Радев ще даде още време преди връчването на първия мандатПовече подробности можете да  чуете в прикачения звуков файл.

Title Причина за смъртта на 6-годишното дете, починало в дома си в Разлог, е мозъчен и белодробен оток: 
Най-вероятната причина за смъртта на шестгодишното момченце от Разлог, починало при неизяснени обстоятелства в дома си, е мозъчен и белодробен оток. Това е предварителното становище на съдебния медик от болница "Александровска", който е  извършил аутопсията. Разследването по случая, който е от вечерта на 4 януари, продължава под надзора на прокуратурата.Дете на 6 г. е починало при неизяснени обстоятелства в дома си в РазлогКакво е известно до момента по случаяСигналът за дете в тежко състояние е подаден към филиала на Спешна помощ в Разлог към 21:30 часа от неговите родители. Малко преди лекарският екип да тръгне към адреса, близки на семейството вече го били докарали пред Спешния център. Медиците обаче само констатирали смъртта на момченцето и подали сигнал в полицията. Незабавно е образувано досъдебно производство под ръководството на прокуратурата в Разлог. Към момента  разследването е установило, че в семейния апартамент са били майката и детето. Бащата се прибрал към 16:00 часа и легнал до сина си, който си играел с мобилен телефон.Когато се събудил след около час и половина, детето било неподвижно, а единият му крак бил посинял.С автомобил на техен съсед го транспортирали към Спешния център, където екипът само констатирал смъртта на шестгодишното момченце. При оглед на жилището не са открити обстоятелства и следи от физическо насилие.Назначена е съдебно-медицинска експертиза и е извършена аутопсия. Според предварителното становище на лекар от Клиниката по съдебна медицина при Университетска многопрофилна болница за активно лечение "Александровска" смъртта на детето се дължи на мозъчен и белодробен оток.

Title ЕК коментира посрещането на германската външна министърка в Сирия: 
"Спазването   на правата на жените е част от принципите, договорени и одобрени не   само на ниво министри на външните работи на ЕС, но и на европейски   ръководители и регионалните действащи лица на министерската среща, която   проведохме в Акаба" - така говорителят на ЕК Ануар ел Ануи отговори на   въпрос във връзка с факта, че лидерът на "Хаят Тахрир аш Шам" и   ръководител на преходното сирийско правителство Ахмед аш-Шараа по   религиозни причини не е посрещнал германската външна министърка Аналена   Бербок с ръкостискане, докато се е ръкувал с мъже, в т. ч. и с френския ѝ   колега Жан-Ноел Баро. Външните министри на Франция и Германия са на посещение в СирияОсвен това на снимки, направени по време на   официалното им посещение, местни медии, свързани с ислямистката   групировка, заличиха образа на Бербок. Говорителят   добави, че двамата министри ще докладват за резултатите от визитата си,   като властите в страната ще бъдат оценявани по действията, а не по   думите им.

Title Според правителството в Берлин влиянието на Мъск върху германските избиратели е ограничено: 
Връчването на мандат на австрийската Партия на свободата за съставяне на правителство накара крайнодясната "Алтернатива за Германия" да призове консервативния блок ХДС/ХСС да се откаже от "санитарния кордон" около десните популисти. Коментарът на съпредседателката на партията Алис Вайдел идва дни преди анонсирано от американския милиардер Илон Мъск интервю с нея в собствената му социална мрежа Х. "Влиянието на Мъск върху германските избиратели е ограничено", каза говорител на германското правителство. "Нормалните, разумни и почтени хора са мнозинство в нашата страна", каза говорителят на Олаф Шолц в Берлин. Весела Владкова: Мъск не е добре запознат с реалността в ГерманияИлон Мъск многократно агитира за "Алтернатива за Германия“ през последните седмици в разгара на предизборната кампания. На 23 февруари в страната ще се проведат предсрочни избори. "Централни теми ще бъдат преди всичко свободата на словото и вижданията ни за бъдещето на Германия“, заяви говорителят на Вайдел Даниел Тап.Идеята за интервюто дошла от коментиращи в платформата Х. Един от потребителите предложи Мъск и Вайдел да разговарят като реакция на големия отзвук, който имаше статия на милиардера в германския вестник "Велт ам Зонтаг“. В нея той за пореден път агитира за "Алтернатива за Германия“. След публикуването ѝ Мъск написа в Х: "Изчакайте, докато Алис и аз проведем разговор тук. Тогава ще изгубят разума си“ и добави два смеещи се емотикона със сълзи.Говорителят на Вайдел съобщи също така, че между екипа на Вайдел и екипа на Мъск тече редовен обмен на мнения. Собственикът на Tesla проявил интерес към програмата на "Алтернатива за Германия“ преди няколко месеца. Последно той предизвика голямо внимание, като атакува федералния президент Франк-Валтер Щайнмайер, наричайки го "антидемократичен тиранин“. Преди това обиди канцлера Шолц, назовавайки го "глупак“. Шолц отговори на Мъск: Германия се управлява според волята на гражданитеБивши сътрудници на Мъск предупредиха германските партии, че намесата на милиардера в предизборната кампания може да качи гласовете за "Алтернатива за Германия" до 30% и да я направи първа сила на изборите. В момента социологическите проучвания й дават между 18 и 20%.

Title За година в София са премахнати 324 нерегламентирани антипаркинг елементи: 
През изминалата година са  демонтирани 324 антипаркинг съоръжения, неправомерно поставени на терени  общинска собственост, съобщиха от Столичния инспекторат.    Нарушителите монтират скоби, защото  са подвижни – в междублокови пространства, на тротоари – навсякъде, където може  да се разположи автомобил.     Най-често обяснението е свързано с необходимостта  е да се осигури свободен достъп на пешеходците до входове, по тротоари.     При установяване на такъв монтаж се  дава предписание с тридневен срок собственикът да  може да представи  схема, съгласувана със Столичната община и Пътната полиция към СДВР. Ако няма  такава схема, трябва да се предприемат действия по доброволен демонтаж.    Ако и това не се случи, се  преминава към принудително премахване.    Най-много съоръжения са премахнати  в районите "Красно село", "Възраждане", "Изгрев",  "Витоша", "Лозенец", "Младост" и др.

Title Подготвен е план за разместване на висшия команден състав на Военновъздушните сили: 
Подготвен е план за разместване на висшия състав на Военновъздушните сили, съобщи служебният министър на отбраната Атанас Запрянов. Че ще има рокади беше заявено, след като през есента двама военни пилоти загинаха преди обявено авиошоу. Загинали са двамата офицер-пилоти на катастрофиралия учебно-боен самолетНамерена е черната кутия на разбилия се до Граф Игнатиево учебно-боен самолет L-39"Разстановка", а не уволнения ще има във Военновъздушните сили, стана ясно от думите на служебният министър на отбраната.Атанас Запрянов каза, че министерството е готово с плановете. Но очаква, че промените ще бъдат правени от редовния кабинет."Ние сме готови с плана на разстановка на висшия състав, той е приет на Съвет по отбрана. Аз се колебая това да го стартирам като служебен министър на отбраната и се надявам, че ще има политически избрано правителство - министър на отбраната, който да прегледа този план за разстановката на висшия команден състав тази година, да направи една оценка и да направи тази разстановка". Запитан това уволнения ли са, Запрянов посочи: "Говоря за кадрови разстановки".Натрупани грешки в годините водят до авиационните трагедииЗапрянов припомни, че с последните решения има нов зам.- началник на отбраната. Генерал-майор Красимир Кънев замени Цанко Стойков, който беше освободен от поста заради навършване на пенсионна възраст. Преминалият през ВВС генерал Цанко Стойков обаче оглави общата проверка на авиацията, след като пилотите Петко Димитров и Венцислав Дункин се разбиха с учебния самолет. А общата проверка отчете недостиг на финанси за изправна летателна техника, остарели нормативни документи и недостатъчно командно-организационна работа в структурите на Военновъздушните ни сили.Служебният военен министър Атанас Запрянов допусна все пак днес, че ако за разстановката няма нов кабинет: "Ще трябва служебният министър да прави и следващата разстановка". Приключи проверката във ВВС след инцидента със загиналите пилотиЗапрянов след проверката във ВВС: Парите не стигат

Title Британският премиер се защити от нападките на Мъск: 
Британският премиер Киър  Стармър се защити днес срещу обвиненията на американския мултимилиардер Илон  Мъск, че като главен прокурор не е направил нищо за жертвите на сексуална експлоатация  в Обединеното кралство и на свой ред го критикува, че застава зад хора, които  разпространяват лъжи и дезинформация. Мъск призова Америка да освободи народа на Великобритания от "тираничното" правителствоИлон  Мъск не слиза от новините на Острова цяла седмица. Първо, той обвини Киър  Стармър, че не прави нищо за бандите изнасилвачи. После каза, че никой не иска  да инвестира във Великобритания заради лейбъристите. След това призова за  освобождаването на крайнодесния активист Томи Робинсън от затвора. Вчера дори  заяви, че лидерът на "Реформирай Обединеното кралство" Найджъл  Фарадж, с когото е приятел, трябва да бъде заменен.     В може би най-директния отпор на правителство досега срещу  постоянната намесата на Мъск в британските вътрешни дела, Стармър заяви, че  "онези, които разпространяват нашироко лъжи и дезинформация, не се  интересуват от жертвите, а само от себе си".     "Тези, които са мажоретки на Томи Робинсън, не се  интересуват от справедливостта. Те подкрепят мъж, който отиде в затвора за  това, че едва не провали дело за изнасилване. Това са хора, които се опитват да  изживяват някаква тръпка чрез уличното насилие, което хора като Томи Робинсън  насърчават", изтъкна премиерът.     Илон Мъск не закъсня да отговори с нови обвинения, че "Киър  Стармър е бил дълбок съучастник в масовите изнасилвания в замяна на гласове".     Найджъл Фарадж, който защити Илон Мъск за критиките, но не се  съгласи с подкрепата му за Томи Робинсън, когото не смята за подходящ за  неговата партия, бе изненадан от казаното за него от милиардера. Мъск: "Реформирай Обединеното кралство" се нуждае от нов лидерВестник "Индипендънт“ написа днес, че Мъск вече дори има фаворит за   мястото на Фарадж и това е депутатът от "реформаторите" Рупърт Лоу,   когото похвали за притежаваните качества. Лидерът на либералдемократите   Ед Дейви пък предложи да бъде призован американският посланик по повод коментарите на Илон Мъск, че британското правителство трябва да бъде   сменено.

Title Емилия Милчева: Община Русе дължи отчет за парите от частния паркинг на Дунав мост: 
Община Русе дължи отчет за парите от частния паркинг на Дунав мост.Това каза в предаването "Нещо повече" журналистката и политически наблюдател Емилия Милчева, като уточни:"Вноската, която фирмата дължи на Община Русе, е около 600 хиляди лева. Много е важна кметът Пенчо Милков и местната власт да даде отчет тези пари къде са включени и за какво са разходвани".Кореспондентката на БНР Ася Пенчева подчерта, че няма официална информация от градската управа на Русе дали тези пари са влезли в бюджета на Общината, нито за какво са похарчени, ако ги има. Димитър Главчев разпореди реорганизация на движението на границата при РусеСпират системата за подреждане на камионите на Дунав мостПо данни на Агенция "Митници", през  миналата година през пункт "Дунав мост" са преминали 1 012 000 леки  автомобила и близо 500 000 товарни.Според Милчева проблемът с частните паркинги на Дунав мост може да се реши с "едно публично-частно партньорство, в което МВР да участва като начин за контрол и регулация на случващото се там"."Държавната администрация не се интересува какво става в северната част на страната. А тя трябва да се намеси и да регулира тази дейност с т.нар. виртуална опашка. ... Кантарите трябва да бъдат извън граничните зона, това е повече от ясно. Всички 5 институции, които работят на Дунав мост, трябва да бъдат преместени на друго място", коментира Ася Пенчева. Тя изтъкна, че ремонтът на Дунав мост ще приключи след година и половина, но той не е панацея:"Румъния ни изпревари, те са спечелили проект и е платено от ЕС, ще строят втори мост на Русе - Гюргево. Това съвсем ще облекчи транспорта, защото това е важен европейски път".Ася ПенчеваИнтервюто на Георги Налбантов с Емилия Милчева и Ася Пенчева можете да чуете  от звуковия файл.

Title В Благоевград осветиха бойните знамена и почетоха Ботев: 
Със спасяването на Христовия кръст и ритуал по освещаване на бойните  знамена на Трето бригадно командване в Благоевград бе отбелязан големият  празник Богоявление.     Държавници, граждани и ученици отдадоха почит пред паметника на Христо  Ботев, по повод 177 години от рождението на големия революционер, поет и  публицист.    Над 20 младежи участваха в традиционния ритуал по спасяване на Христовия  кръст, който беше уловен от 15-годишният ученик от Езиковата гимназия Деян  Вълев. Стотици жители на Благоевград изпълниха бреговете на градската река, за  да съпреживеят емоцията.15-годишният Деян Вълев хвана кръста в БлагоевградНа   площад "Македония“ пред паметника на Гоце Делчев  духовници осветиха   бойните знамена, а отец Петър  Стефанов отправи молитва към Бога. Думи на признателност към Българската армия отправи и кметът на Благоевград Методи Байкушев: "Тя ни защитава, тя ни пази. Ние всъщност изпълняваме Христовия завет, като освещаваме бойните знамена и като се прекланяме пред геройството на всички, които са защитили вярата и свободата на нашето Отечество".Пред   паметника на Христо Ботев държавници и общественици отдадоха почит към    поета и революционер, а ученици и учители  рецитираха безсмъртното му   слово.

Title Значителен спад на продажбите на електромобили в Германия през 2024 г.: 
Продажбите на нови  автомобили, задвижвани с батерии, са спаднали с 27,4% в Германия през миналата  година, показват официални данни. Кризата засегна водещата автомобилна  индустрия на страната.    Общо 2,8 млн. нови  превозни средства са били регистрирани в най-големия автомобилен пазар в Европа  през 2024 г. Това е с 1% по-малко от предходната година, съобщи федералният  транспортен орган KBA.    От тях само 380  609 са били електрически коли, което се равнява на пазарен дял от 13,5%,  предаде АФП.    Слабите стойности  на продажбите представляват “загубена година за електромобилността”, заяви  анализаторът на EY Константин Гал.    След години на  растеж търсенето на автомобили, захранвани с батерии в Германия е загубило инерция след  оттеглянето на държавните субсидии в края на 2023 г., предаде БГНЕС.    Високите цени на  новите модели на електромобили, неравномерната инфраструктура за зареждане и  ограниченият пробег също са възпрели много потребители да изберат автомобили с  батерии.    Спадът на  продажбите на автомобили с батерии подчертава предизвикателствата, пред които е  изправена цялата автомобилна индустрия в Германия.    Секторът се бори с  по-слабото търсене и проблемното преминаване към електрически коли. Миналата  година производителите и доставчиците обявиха множество съкращения на работни  места.    Кризата в  автомобилната индустрия се превърна в политически въпрос преди изборите на 23  февруари.    Някои критици  свързват общото икономическо неразположение на Германия с принудителното  преминаване към електрически превозни средства, което според тях е подкопало  производителите на автомобили.    Най-голямата  икономика в Европа изглежда, че през 2024 г. ще запише втора поредна година на  рецесия, а перспективите за 2025 г. не са много по-положителни.    “За да се даде нов  тласък на продажбите, са необходими силни импулси, включително по отношение на  цените”, обясни Гал.    Според него една  нова програма за подпомагане би могла да даде “значителен тласък” на продажбите  на електромобили.    Слабите  перспективи за икономиката като цяло означават, че производителите на  автомобили не могат да се надяват на нещо повече от “леко увеличение” на  продажбите през следващата година, смята той.

Title Фигуристи от 41 страни идват на "София Трофи": 
Около 350 състезатели от 41 държави ще участват в десетото издание на турнира по фигурно пързаляне на ИСУ "София Трофи", който ще се проведе от 7 до 12 януари в Зимния дворец в столицата. Организатор на надпреварата, която е за мъже, жени, юноши и деца, е кънки-клуб "Денкова-Стависки". Състезанията отново са валидни за Европейската купа при младите и са част от инициативата "София - европейска столица на спорта". Входът за зрители е свободен.Турнирът "София Трофи" се провежда с подкрепата на Българската федерация по кънки, а към него има все по-голям интерес всяка година.В турнира ще се представят около 120 български спортисти, сред които най-добрата българска състезателка Александра Фейгин, Кристина Григорова и Александър Златков. При юношите и девойките ще участват Лия Любенова, Деян Михайлов, Йоанис Апостолу и други, а Киара Христова е под въпрос.По програма от четвъртък до събота са състезанията за мъже, жени, юноши, девойки. Ще участват и около 20 танцови двойки.Турнирът е контролно за определяне на състава на България за световното първенство в Бостън (САЩ) през месец март. Александра Фейгин има покрити точки за участие на шампионатите на Европа и на планетата тази година. В Бостън ще се раздават квоти за зимните олимпийски игри в Италия през 2026.

Title НИМХ: Изминалата 2024 година е била най-топлата от 1930 г. насам: 
Изминалата година е била най-топлата за България от 1930 година насам. Това сочи анализ на Националния институт по хидрология и метеорология. Температурата е била с малко над 2 градуса по Целзий над климатичните норми. Лятото на 2024 г. е било най-горещото, регистрирано досега. Юни е най-топлият за последните 96 години, а през юли и август страната ни била обхваната от поредица горещи вълни. В района на Сандански през юли са регистрирани рекордните до момента 9 поредни дни с максимална температура на въздуха над 40°C.

Title HILLARI е сред номинираните артисти на престижните награди MMEA: 
Норвежко - филипинската изгряваща музикална звезда HILLARI е  сред номинираните артисти на наградите MMEA.    Интересен факт за младата певица и мултиинструменталист е,  че започва своята професионална кариера като църковен вокалист. Най-близки до  нея обаче не са църковните песнопения, а стиловете RnB и соул, където тя  открива своето вдъхновение.     HILLARI създава музика, която вълнува със своята искреност,  неподправеност и автентичност.     И въпреки краткия си професионален път до момента (тя  започва да е занимава активно с музика през 2022 г. – бел.ред.), вече има  издаден EP - "How is your soul?", в който откриваме пет авторски сингли,  подчертани от емоционална дълбочина и силни послания.    В музиката на HILLARI присъстват темите за вярата,  идентичността, несигурността и надеждата.

Title Рекорден брой престъпления извършени от десни екстремисти в Германия през 2024 година: 
През миналата година в Германия са извършени близо 34  000 престъпления от сочени за десни екстремисти. Това е най-големият брой  подобни престъпления, откакто през 2001 г. започва документирането на тази  категория, съобщава ДПА.    Две трети от тези престъпления - 21 311 случая - са  били свързани с пропаганда, съобщи германското министерство на вътрешните  работи. Други 5097 случая полицията разглежда като подбуждане към омраза. Над  1100 са актове на насилие, предимно свързани с телесни повреди, показват  данните към 30 ноември.     Най-големият брой престъпления, свързани с десни  екстремисти, досега е бил отчетен през 2023 г. - общо 28 945 случая, предаде  БТА.    Левият депутат Мартина Ренер определи новите данни  като тревожни. “По-голямата  част от извършителите на насилие са възрастни, но делът на младите извършители  на насилие също се увеличава”,  каза депутатката и добави, че не се предвиждат мащабни политически мерки за противодействие.  “Твърде  често борбата се води единствено на пресконференции. Гражданското общество  трябва да покаже приемственост и решителност, каквито липсват при политиците”, каза тя.

Title Арман Бабикян: Темпото на преговорите е съобразено със сакралната дата 16-и януари: 
Темпото на преговорите е съобразено със сакралната дата 16-и януари, когато ще бъде избран Борислав Сарафов за главен прокурор, което дава спокойствие и на Бойко Борисов, и на Делян Пеевски.  Това мнение изказа пред БНР ПР експертът Арман Бабикян, бивш депутат от "Ние идваме", като посочи, че медийните съобщения са част от преговорния процес, а не опит за информиране на публиката."Става въпрос за частните интереси на две лица. Всички други, които са на масата на преговорите, не знам защо са там, но предполагам, че би могло да са водени и от други подбуди. ... Има двама души, които имат изгода от този главен прокурор. За 7 години можем да направим 30 пъти избори, но не и за главен прокурор. Този избор на 16-и януари носи усещане за безвъзвратност на реформата в съдебната система. Това ще хвърли на бунището и голяма част от усилията на квази реформистките сили", добави той.ГЕРБ прекратява преговорите за правителство заради несъгласия с ДБПроф. Антоанета Христова: Пролетни избори и се очаква някой, който да поеме вълната на недоволствотоДобромир Живков за спрените преговори за кабинет: Отсрочка или шантажКирил Петков: Провалът на преговорите за кабинет е знак за зависимост на ГЕРБ от ПеевскиРадев ще даде още време преди връчването на първия мандатПо думите на Арман Бабикян, ако Борисов твърди, че само името на премиера е неприемливо за ДБ, следователно за всички други принципни въпроси е постигнато съгласие между преговарящите за редовен кабинет ГЕРБ-СДС, ДБ, БСП-ОЛ и ИТН:"Ако е така, защо законите не се гласуват. ... Да държиш реформите като заложник на едни преговори за правителство, най-малкото означава тотална неискреност пред лицето на българските граждани за това наистина ли и искаш да променяш България към по-добро. ... Политиката се произвежда в парламента и ако една система е сбъркана, мястото ѝ за ремонт е в Народното събрание, а не в Министерския съвет. Същото е валидно и за бюджета".Бабикян обобщи, че ползата от прекратените преговори е за Делян Пеевски, който не присъства на масата на преговорите, но присъства на масата на властта.Интервюто на Георги Налбантов с Арман Бабикян в предаването "Нещо повече" можете да чуете  от звуковия файл.

Title Българският патриарх Даниил отслужи Велик Богоявленски водосвет: 
За първи път новият български патриарх Даниил отслужи Велик Богоявленски водосвет - пред паметника на Незнайния воин в София той благослови бойните знамена, флаговете и знамената светини на Българската армия.6 януари 2025 г. -  На ритуал по водосвет на бойните знамена и знамената светини на Българската армия за Йордановден. На снимката:българският патриарх и Софийски митрополит Даниил; Снимка: БТАПрезидентът, служебният премиер, председателят на парламента, много политици, военни и граждани уважиха ритуала, който беше предшестван от традиционния Велик Богоявленски водосвет, този път отслужен пред патриаршеската катедрала "Св. Александър Невски":"Нека този Велик Богоявленски водосвет и благославянето на бойните знамена на родната ни армия бъдат за здраве и спасение на целия ни православен народ", каза патриарх Даниил преди да освети знамената:"И особено на всички вас, които са с родолюбиво съзнание и жертвоготовност служите в редиците на Българската армия. Бог да пази България! Божият мир и неговата велика милост и благост да бъдат с всички нас. Честит и благословен празник!"Пред Паметника на Незнайния воин бяха положени венци и цветя. Президентът Румен Радев прие почетния строй на представителните части на Българската армия. А за празника каза:"Да пожелаем здраве и много професионални успехи на войните от Българската армия, защото основният приоритет за Европа, тази година особено, е гарантирането на сигурност в една все по-размирна обстановка" Служебният министър на отбраната Атанас Запрянов каза, че започва новата година с оптимизъм заради новата техника на армията: "Тази година е особено обнадеждаваща, ще трябва да получим вече първите бойни самолети, първите бойни машини, корабите - това са реалистични неща". Снимка: БТАВ присъствието на патриарх Даниил 23-годишният състезател по водна топка Николай Димитров извади Светия кръст от водите на езерото в софийския квартал "Дружба". 40 смелчаци скачаха, за да спасят кръста днес, като най-младият беше на 17 години, а най-възрастният - на 84. Лично Негово Светейшество патриарх Даниил отслужи тържествения водосвет на Богоявление в столичния квартал "Дружба", където стотици жители на града отпразнуваха Йордановден. "Нека преди всичко това да търсим, да проявяваме любовта към Бога и към ближните. И ще видим, че това е пътят действително, който води към Царството божие. Честит и благословен празник на всички", пожела патриарх Даниил.Николай Димитров, който извади кръста от ледените води на езерото, сподели:"Бях твърдо решен да го взема и успях. Искам да няма омраза в българите. Искам да сме единни, да сме като едно семейство, да си помагаме и да вървим само напред и нагоре. И, разбира се, да посещаваме по-често църквата". Снимка: Евелина Стоянова.

Title Община Монтана е подпомогнала семейства с репродуктивни проблеми с 30 000 лв.: 
Семейство   от Монтана изказа благодарност за оказаната помощ за инвитро   процедура и съобщиха новината, че ще имат момче. Над 30 000 лева отпусна   общината през миналата година на семейства с репродуктивни проблеми.15   семейства от община Монтана са подпомогнати през изминалата година по   програмата "Инвитро". Една от двойките изказа своята благодарност до   общината с писмо. "Много рядко се случва някой да иска да сподели подобно нещо - "След проведените процедури съпругата ми е бременна и очакваме през февруари да роди момче. Благодарим на община Монтана за оказаната навреме финансова помощ".Кметът на Монтана Златко Живков:30 000   лева отпусна през миналата година община Монтана на семейства с   репродуктивни проблеми. 35 000 лева бяха дарени и от местния "Ротари клуб"   от проведен благотворителен бал. През миналата година от 2000 на 2500   лева бяха увеличени средствата, отпускани на едно семейство за инвитро   процедури, припомни той:"Тази програма е важна и работи. Залагаме повече неща като подкрепа", посочи той.

Title Проф. Евгений Дайнов: ГЕРБ се провали в сформирането на правителство: 
Спирането на преговорния процес преди връчването на първия проучвателен мандат за съставяне на стабилно управление на държавата показва, че ГЕРБ се оказаха за пореден път неспособни да сформират правителство. Това мнение изрази в ефира на Радио Кърджали политологът проф. Евгений Дайнов. ГЕРБ прекрати преговорите за съставяне на редовно правителство, съобщиха в неделя следобед от партията. И обясниха: "Не беше постигнато съгласие с "Демократична България" за персоналния състав на бъдещо правителство и името на кандидата за министър-председател"."Ако за седми или осми път вече ГЕРБ се провалят в правенето на правителства, според мене и да искат, те вече не могат", коментира проф. Дайнов.    Според него нещо се е "счупило", когато се е стигнало до преговори за реални антикорупционни действия.    "Аз мисля, че това е изнудване от страна на Бойко Борисов, което  ще доведе до окончателно прекратяване на преговорите, защото той няма да влезе в антикорупционни действията, това значи да действа срещу себе си, свои приятели, така  че оттук нататък очаквам, че ще се провали този мандат. Най-вероятно като отиде при  вторите - ПП този път няма достатъчно парламентарна тежест да направят правителство, така че не мисля, че и техният мандат ще сполучи", каза Евгений Дайнов.    Той смята, че проблемът на БСП е, не че влизат в подобни сглобки, а че се опитват да бъдат едновременно крайно леви и крайно десни.    Отсъствието на двете формации ДПС в преговорния процес политологът си обяснява с това, че около Делян Пеевски все пак е осъществена някаква изолация, а групата около Ахмед Доган се занимава най-вероятно със собствените си проблеми.    "Работата отива към избори", коментира Дайнов. Прогнозата му е, че ще бъдат през месец май.

Title Локомотив (София) подписа с вратар: 
Юношата на Локомотив (София) Драгомир Петков се завръща в клуба.26-годишният вратар прекара последните 6 години в Струмска слава (Радомир), но днес подписа договор с родния си тим до лятото на 2026 година."Всички в клуба пожелаваме на Драго много здраве, късмет и още незабравими моменти с "червено-черната" фланелка!", заявиха от Локомотив.

Title Тодор Джиков: От 2022 г. досега хлябът е поскъпнал с над 100%: 
От 2022 г. до момента  хлябът у нас е поскъпнал с над 100% въпреки връщането на борсовите цени на  пшеницата на нива от 2021 г.     Това каза за БНР  зърнопроизводителят и бивш служебен заместник-министър на земеделието Тодор  Джиков.     Това според него  означава, че преработвателите и търговците печелят в момента за сметка на  ниските цени, които производителите получават, и високите цени, които  потребителите плащат за хляб:    "Цената на  пшеницата тази година се върна на нива от 2021 година. Разликата в цената на  пшеницата на световната борса от миналата година е - 30% по-ниска, съответно от  по-миналата година - с 80% близо по-ниска. Не виждам пазарна логика - цената на  суровината пада, цената на хляба се вдига, независимо от 20% ДДС, който го  въведоха. Няма логика да поскъпне хлябът. Това означава, че някой пробва  пазара, тоест, това означава, че големите печалби отново отиват някъде в  посредника - между производителя, земеделския, и потребителя".Стоян Панчев: Фокусът на политиците да е не върху еврозоната, а върху бюджета!

Title Никола Саркози се изправя пред съда заради връзки с Кадафи: 
Бившият френски президент Никола Саркози бе изправен  пред съда в Париж с обвинение, че е приел незаконно финансиране на предизборна  кампания в рамките на предполагаем договор с покойния либийски диктатор Муамар  Кадафи, предаде АФП.    Саркози, който е изправен пред съда заедно с още 11  души, отрича обвиненията, но ако бъде признат за виновен, може да получи до 10  години затвор. Това е последното юридическо главоболие за президента на Франция  от 2007-2012 г., който вече е осъден в два други процеса. Никола Саркози - първият бивш президент в историята на Франция с ефективна присъдаБившият президент е обвинен, че е приел незаконно 50  милиона евро от либийския диктатор Муамар Кадафи, за да финансира първата си  президентска кампания. Това разследване, което продължи близо десетилетие, беше  предизвикано от разкрития на разследващото издание Mediapart през 2012 г. Те  публикуваха документи, които според тях доказват, че Кадафи се е съгласил да  предостави сумата за кампанията на Саркози.    Слуховете за либийската финансова подкрепа започват  още през март 2011 г., по време на гражданската война страната, когато Франция,  под ръководството на Саркози, играе водеща роля в свалянето на Кадафи.

Title Астролог: Предстои промяна за всички зодии: 
Тази  година планетите, които са след Марс, т.нар. външни планети, по един или друг  начин се преместват в друг знак, което прави годината специфична.     Това  заяви пред БНР астрологът Мария Василева.     По думите  ѝ тези планети се придвижват много бавно и тяхното влияние е дългосрочно.  Започва голямо разместване, подчерта тя и заяви:    "Няма  да има хора, при които промяната да не се усети, без значение какъв е техният  знак".    В  предаването "12+3" Василева обясни какво влияние оказват променените  позиции на тези планети за всяка от зодиите.     Представителите  на зодиите овен, везни, рак и козирог трябва да бъдат изключително упорити и  подготвени за сериозна работа през следващите две години и половина, отбеляза  астрологът. Тя предупреди, че в началото ще бъде  най-трудно за тях.     Според  нея бихме имали голям успех, ако се обърнем с позитивизъм към новите неща и  бъдещето. Тя обясни това с преместването на Уран в близнаци. По думите ѝ този  технически прогрес ще важи за всички, но най-много ще засегне представителите на близнаците,  везните и водолея.    "Там  подемът, революцията и свободата ще са най-силно усетени", категорична бе Мария Василева.     По думите ѝ позициите  на планетите говорят за чудеса в технологично отношение.     Цялото  интервю на Стефан Кунчев с Мария Василева в предаването "12+3" чуйте  в звуковия файл.

Title Изложба представя малка част от унгарските изобретения, които ползваме всеки ден: 
На територията за любопитковци - ТехноМеджикЛенд в София, от 7 януари  ще бъде показана изложба с унгарски научни  постижения и технологични иновации. Съорганизатори са Институт Лист и Центърът  за научни приключения "Агора" от унгарския град Дебрецен.    От десетки изобретения, дело на  унгарци, ще бъдат представим само 15, съобщи пред БНР-Радио София Васил Караиванов от УС на София Тех  парк - домакини на събитието. В краткия списък са химикалката, пожарогасителят, холограмата и най-популярен език за програмиране "Бейсик".    "През 2024-та имаше 50-годишен  юбилей от създаването на кубчето на Рубик. Беше отбелязан и в България. Поканихме  Ерньо Рубик, който същата години навърши 80. Беше идвал в България на 18, като е  бил студент – разказа Васил Караиванов. – Но например малко хора знаят, че  унгарският журналист Биро е изобретил химикалката.  Нуждата, неволята го е принудила. След това дава лиценза на френска компания.  Сред другите унгарски изобретения трябва да причислим и сифонът за газирана вода, извличането и производството на Витамин С, кибрита, крушката с  волфрамова жичка. От най-новите изобретения ще покажем прозрачен бетон."    Васил КараивановНа 7, 8 и 9 януари, от 10:30 и от  14:00 часа експертът от Център "Агора"  Золтан Аран ще представи кратка лекция на тема "Холография".    За неделя, 12 януари, е планирана работилница,  в която химиците от ТехноМеджикЛенд ще покажат как се прави колоидно злато и  сребро с помощта на Витамин C, ще разкажат защо не е добре да добавяме лимон  към горещия чай.    Събитията са безплатни но се  изисква предварителна регистрация.    Чуйте разговора на Лили  Големинова.

Title Според Петър Петров от "Възраждане" вероятна дата за нови предсрочни избори е 6 април: 
Възможно е провалът на преговорите на ГЕРБ-СДС за правителство да означава отиване на нови избори, коментира заместник-председателят на парламентарната група на "Възраждане" Петър Петров.ГЕРБ прекратява преговорите за правителство заради несъгласия с ДБДБ научили от медиите, че ГЕРБ-СДС прекратяват преговоритеСпоред него вероятна дата за нов вот е 6 април:"Но, все пак, нека да бъде даден и вторият, евентуално и третият мандат. Видяхме, че единственият проблем, конкретно за "Демократична България", това е фигурата на премиера.Те нямат никакъв друг такъв да направят съвместно отново правителство с ГЕРБ. Когато се опря вече до личностите, до фигурите, тези преговори се провалиха", коментира Петров. Радев ще даде още време преди връчването на първия мандат

Title Да дариш яйцеклетки – даваш живот, но теб те няма: 
„Донорството   е любов“ - това послание отправя гостът на „Любими празнични истории“ -   Милена Златкова. Познавате я като част от екипа на "Тройка на   разсъмване" по радио Витоша.Може   би сте чували и за каузата й да запознава хората с възможностите да   дарят частица от себе си за създаването на нов живот.  Тя е сред   създателите на кампанията „Повече българчета за България“ по радио   Витоша, която скоро става на 20 години. От повече от 15 години Милена   Златкова работи с фондация „Искам бебе“.„Работейки   с фондацията, скочих в това голямо репродуктивно поле. Това за мен беше   страхотния човешки шанс, защото освен цифрите и информацията, която се   стараеш да проучиш, за да знаеш в каква посока вървиш като помагаш, е   много важно да общуваш отблизо с хората, които имат тази нужда. Така че   всичко започна от работата с „Искам бебе“, които станаха партньори на   кампанията. Заради това, че всяка година различни репродуктивни клиники   даряват помощ на семействата“.  Милена се запознава с правилата и процедурата за даряване на яйцеклетки, а на следващ етап самата тя става донор на яйцеклетки.„Има   изискване към донора – да има поне едно родено дете. Намирам символика в   това изискване, защото след разбирането за това какво е майчинство,   започваш да приемаш по-близо и да осмисляш жеста на донорството, какво   всъщност представлява. Защото за една жена, която не е родила,   разбирането за тази радост и тази емоция, която изживява, е по-различно.   Смятам, че жестът на дарителство е много по-лесен, защото ти се иска и   друг, който не е изживял тази радост, да я има“, допълва тя.Всичко   се разяснява предварително. А съгласието на донора се заверява при   нотариус. Изпълнителната агенция „Медицински надзор“ води регистър на   донорите, като за всеки е описана цялата процедура и колко яйцеклетки са   взети.„Правят   се базови изследвания, които са безплатни. Това е важно и за   реципиента, за да знае, че това което получава като клетка, идва от   здрав човек. Аз ходя като жив пример, че това не разклаща моята   хормонална система“.За своя акт на донорство Милена Златкова споделя, че й е донесъл силна емоция.„Аз знам, че това не е мое дете. И много се надявам просто някъде да се е случило“.Подробности чуйте в звуковия файл.

Title Еманюел Макрон призова Украйна към реализъм по териториалните въпроси: 
Френският президент Еманюел Макрон заяви, че  украинците трябва да “проведат  реалистични дискусии по териториалните въпроси”, за да намерят решение на конфликта,  предизвикан от руската инвазия през 2022 г., в контекста на неблагоприятните за  Киев условия на място.    “Украинците  трябва да проведат реалистични дискусии по териториалните въпроси и само те  могат да ги водят”,  каза Макрон пред френските посланици, събрали се в Елисейския дворец, в момент, когато  Русия, която е завладяла около 20% от Украйна, засилва завоеванията си в  източната част на страната.    Въпреки това европейците ще трябва да “изградят гаранции за сигурността” на Украйна, каза френският  президент, цитиран от АФП.     "Съединените  американски щати трябва да ни помогнат да променим характера на ситуацията и да  убедим Русия да седне на масата за преговори”, подчерта още той.    “Самият  нов американски президент знае, че Съединените щати нямат никакъв шанс да спечелят  нещо, ако Украйна загуби”,  а “капитулацията  на Украйна не може да бъде добра за европейците и американците”, допълни френският президент, който  смята, че “доверието” в Запада ще бъде “разбито”, ако се съгласи на “компромис” заради “умората” в конфликта.    Няма да има “бързо  и лесно решение в Украйна”,  предупреди Макрон, тъй като мащабният конфликт, предизвикан от Русия през 2022  г., навлиза в четвъртата си година през февруариЗеленски: Първо среща с Тръмп, после преговори с ПутинОт седмици има много спекулации относно условията за  бъдещи мирни преговори, след завръщането в Белия дом на 20 януари на Доналд  Тръмп, който обеща да сложи бърз край на конфликта, без да уточнява как.    Киев се надява на силни решения от страна на Тръмп, но  също така се опасява от намаляване на американската подкрепа, тъй като  новоизбраният президент многократно е критикувал милиардите долари,  предоставяни на Киев.    Русия ускори напредъка си в Източна Украйна,  постигайки най-значителните си успехи от първите седмици на инвазията в края на  2024 г.    От своя страна Кремъл отхвърли идеята за прекратяване  на огъня. Той настоява Украйна да сложи оръжие, да отстъпи четири частично  окупирани от руснаците региона, в допълнение към анексирания през 2014 г. Крим,  и да се откаже от членството си в НАТО. Тези условия са неприемливи за Киев.

Title Как да поканим у дома Мока Мус, съветва дизайнерът Лора Денева: 
"Нова година - нов късмет!", но в днешно време  май е по-коректно да се каже "Нова година - нов цвят от Пантон!", тъй  като избраният от тях нюанс Мока Мус буквално ще виждаме в  близките над 300 дни навсякъде около нас, включително по дрехите, по  аксесоари и дори по домовете ни.Как и нашият дом бюджетно да е в крак с актуалните цветови  тенденции, сподели в интервю за предаването "Нощен Хоризонт" работещият с клиенти у нас и в чужбина интериорен дизайнер инж. Лора  Денева: "Има много различни начини - от акцентни стени до декоративни елементи. Може да се заиграем с различни материали и текстури, например, дърво, рътан и кожа, но със сигурност не препоръчвам да се прекалява с този свят, защото това е един малко по-тежък, дори мога да кажа адаптивен свят, който, ако го използваме прекомерно, може да доведе до депресия". "Ако сме по-смели да го използваме в по-големи количества, според мен, е задължително да се комбинира с естествена светлина по възможност. Ако не - с изкуствена, но с по-минималистични дизайни и форми, за да избегнем визуален хаос",  предупреди Лора Денева, която се занимава професионално и с вътрешна архитектура, и с продуктов дизайн. "Също така Мока Мус много добре се комбинира като цвят с бежевите тонове, пастелните, шампанско или слонова кост, които влизат в палитрата на цвета на годината", каза още тя за Мока Мус (Mocha Mousse), който вече доминира в цветовата гама край нас.     "Това е едно емоционално, меко кафяво, успокояващо сетивата, което носи топлина,  но и заземяване на пространството. Лично за мен то носи  и уют", описа интериорният дизайнер цвета, избран за нюанс на 2025 година от Института за  цветовете "Пантон".Факторите, които го определят: психология на цвета или духа на времето, а даже и туристически дестинации.    От над 60 години изследователският център експериментира с  цветовете и тяхното влияние върху различните отрасли като мода, реклама и  интериорен дизайн -  сферата, в която Лора Денева често  използва цветове от палитрата на Пантон.    "По принцип от информационния център Пантон пределят един цвят  или дори палитра, която ще бъде като тенденция за следващата година като тази са се спряли на Мока Мус. Всяка година те разглежат различни фактори като, например, филмовата индустрия, изкуството, модата. Общо взето всички области  на дизайна като дори включват, например, популярни туристически дестинации –  сега напоследък са много модерни Близкия Изток, Тунис и Саудитска Арабия"."Мисля, че и това се е отразило на избора на цвета, както и духът на времето – в  момента не сме в много мирни времена и мисля, че този цвят е по-скоро нещо като  провокация, която да ни накара да се замислим", категорична беше още Лора Денева:      "И не на последно място, разбира се, психологията на цвета, т.е.  как влияе тя на човешките емоции, поведение и как резонира с текущите  настроения и общо взето стремежи на обществото". Мока Мус е "Добре дошъл!" във всяко помещение  По думите на интериорния дизайнер, няма най-подходящата стая от дома ни, в която можем да използваме Мока Мус, тъй като това кафяво "навсякъде би могло да се включи"."Защото не един килим, например, в тези цветове за едно заземяване и за повече уют?  Или пък завеси? Може да използваме декоративни възглавнички или пък табуретки, дори вази или произведения на изкуството. А на трапезите – с аксесоари, декорации или свещи"."Също така може да използваме много материали като метали или  огледални повърности, които да отразяват цвета", каза още Лора Денева, както и предупреди, че Мока Мус "не седи добре с други ярки цветове":"По-скоро да се  комбинира с цветовете, които вървят от тази гама - по-светлите бяло или бежево. Може и с нещо по-ярко като оранжево, например, но въпросът  е да е в границите на баланса".Емоционалното, меко кафяво в годината на Зелената дървена змия    Според Лора Денева избраният от Пантон цвят за тази година "може и да има някаква връзка, защото все пак това е земен цвят от природата"  с китайския календар и предстоящата година на Зелената дървена змия, за която казват, че обича такива природни шарки.     "Слаб аз не мога да нарека някой цвят или силен", каза още Лора Денева, запитана кой е най-слабият цвят, който от Пантон са избирали и най-силният, наложилият се през съответната година:"За мен всеки ден цвят има положителни и отрицателни  качества. Може би има да кажем слабо реализиран цвят. Например, за 2023-а избраха Viva Magenta, което е един такъв нюанс на  цикламеното, което, според мен, беше много трудно да се използва в  интериора. Много любим мой цвят, но просто не мисля, че успя да се наложи:    "Пък като силен цвят - тук вече съм малко  престрастна, защото през 2024-а беше цветът Peach Fuzz или  прасковеното, което е мой любим цвят, който аз от години се  опитвам да вкарам в интериора и да го налагам", каза още дизайнерът: "Доста ми помогна тази  тенденция и мисля, че беше успешно. Може би в България малко  по-малко, тъй като ние сме малко по-консервативни още като виждания за тези  по-смели цветове, но в Италия, например, мисля, че доста хора му се  радваха и го използваха", каза Лора Денева, която работи по-често по проекти в Италия, където е завършила и престижната  Академия по изкуствата в Милано, след като е специализирала у нас Интериорен дизайн в Лесотехническия универитет в София.  В последното издание за 2024 година на предаването "Нощен Хоризонт" със Зорница Близнашка и Мария Петрова дизайнерката към днешна дата е част от екипа на няколко реномирани архитектурни студиа, разказа и кои български традиции са впечатлили най-много чужденците, с които е празнувала през годините в Италия, както и кои техни обичаи за късмет самата тя спазва вече в Новогодишната нощ. Подробности, както и пожеланието на Лора Денева към слушателите на БНР - може да чуете в звуковия файл.

Title Daniela Pes с номинация за наградите MMEA, организирани от фестивала "Евросоник": 
Италианката Daniela Pes е с номинация за наградите MMEA,  организирани от фестивала "Евросоник" в Грьонинген, Нидерландия.    Музикалният почерк на родената в Сардиния вокалистка и автор  на песни не може да бъде така лесно дефиниран и наложен в рамки. Виждаме я в  много и различни роли, както като активен изпълнител и инструменталист, така и  като текстописец и артист, създаващ електронна музика. Миналата година тя  издаде своя дебютен албум - Spira, в който вплита различни аспекти от своя  творчески път.    Daniela Pes е завършила джаз пеене в Консерваторията в  Сасари (Италия), а сред успехите в кариерата й са участие на фестивалите Time  in Jazz и фестивала на арфата в Рио Де Жанейро.     Албумът й Spira печели най-престижната статуетка в  италианската музикална индустрия - Targa Tenco за най-добър дебют.

Title Янаки Милев отпадна в пресявките в Нотингам: 
Националът на България за Купа "Дейвис" Янаки Милев допусна загуба във втория кръг на квалификациите на турнира по тенис в зала от сериите "Чалънджър" в Нотингам (Великобритания) с награден фонд 91 250 евро.Поставеният под номер 7 пловдивчанин отстъпи пред третия в схемата Тристан Ламазен (Франция) с 3:6, 2:6 за 67 минути, след като допусна пет пробива, а направи само два.Милев, за когото това е първи турнир за 2025 година, заработи 2 точки за световната ранглиста, където е номер 500 сега, както и 440 евро. Вчера той победи в първия си двубой представителя на домакините Хамиш Стюарт с 6:4, 7:6(7).Третата ракета на България Димитър Кузманов ще започне участие от основната схема в Нотингам срещу квалификант или "щастлив губещ".

Title Планът за достъп до Витоша още не е готов: 
Обещаният   за началото на годината план за достъп на хората до планината Витоша   все още не е готов. Това стана ясно от коментар на столичния кмет Васил   Терзиев, който по време на транспортните проблеми в планината около   коледните празници заяви, че от месеци се разработва цялостна визия за   този достъп и тя ще бъде представена в началото на 2025-а година."Работи се активно, основно по това да се намали натискът от коли, да има по-добър достъп с градски транспорт, да се регулират многото предизвикателства, които има в момента от колите, които се качват. На тема лифт няма някакво ново развитие, което да споделим, продължават разговорите с различни министерства и заинтересовани страни, така че се надявам и там в най-скоро време да покажем план как да решим този проблем, защото това, знаете, че е една от най-големите дадености на нашия град, която не се използва". Миналата   пролет кметът Терзиев се ангажира, че до края на мандата му през   2027-ма година на Витоша ще има поне един работещ лифт.

Title 53-годишният Венцислав Николов извади Богоявленския кръст от Дунава край Русе: 
53-годишният Венцислав Николов извади Христовия кръст, хвърлен във водите на Дунава от Русенския митрополит Наум.След сутрешната Света литургия в катедралния храм "Света Троица" литийното шествие стигна до брега на Дунава, където митрополит Наум извърши водосвет и благослови за празника военни части от гарнизона.20 мъже се хвърлиха в студените води на Дунава, за да извадят Христовия кръст. Те бяха на възраст между 18 и 53 години. Температурата на водата бе около четири градуса.Най-бърз бе 53-годишният Венцислав Николов, който, след като излезе на брега, каза:"Спасител съм на един хотел в Трявна, искам да поздравя персонала и специално Мария Михова. От Русе съм, да, но за първи път вадя кръста.Какъв знак е това? Здраве, най-вече здраве да имаме, да няма войни, да спрат тези проблеми в Украйна, да спрат в Израел, да няма войни. Това е най-важното".

Title Пламен Мирянов: Хората ще разберат, че БПСЦ не е истинската православна църква: 
"Не може да има две православни църкви. Църквата е една и неин глава е Исус Христос".Това каза пред БНР богословът и собственик на православно радио Пламен Мирянов, строителен предприемач.Според него за миряните е объркващо, след като вече има регистрирана и Българска православна старостилна църква (БПСЦ):"За мен е своеволие да се отделят от православната църква. Защо не са към нея? Защо не приемат календара, който е направен за удобство на миряните, а другото е една самоцел да бъдат различни, да бъдат по стария стил. ... Проблемът е, че хората започват да имат съмнение къде е правилната църква, къде е истината. А истината е там, където е Христос, където има приемственост, а ние сме видели цялата приемственост от апостолско време и знаем, че тя е живо и до днес".Александър Смочевски: Две православни църкви в България е изпитание, което ще бъде преодоляноПатриарх Даниил: Според правилата на Църквата на едно място, на една канонична територия не може да има две православни църквиВКС узакони Българската православна старостилна църква"Българската православна църква (БПЦ) е толкова силна, че няма нужда да предприема някакви действия в борба срещу старостилната църква, а по-скоро да обясни, да изобличи, да отстоява себе си на истинска православна църква и хората ще разберат, че това не е истинската православна църква", каза още Пламен Мирянов.Президентът: Чрез своите институции държавата трябва да гарантира условията за единството на Българската православна църкваОт ГЕРБ и "Възраждане" предлагат промени в Закона за вероизповеданиятаГоран Благоев: Опасно е, че политиците започват да се намесват в каноничните темиПо думите на Мирянов политиците трябва да застанат зад легитимната църква:"За мен това е пътят, когато народът си избере и каже, че си подкрепя църквата, защото знае, че е жива и е развита - има енории, има епархии. Това не можем да го намерим в другата църква".  Празнуваме Богоявление - един от най-големите християнски празнициИнтервюто на Стефан Кунчев с Пламен Мирянов в  предаването "12+3" можете да чуете от звуковия файл.

Title ЦСКА 1948 ще изиграе 5 контролни срещи: 
Футболистите на ЦСКА 1948 стартираха подготовка. Групата водена от Иван Иванов демонстрира добро настроение. „Играчите на Иван Иванов се завръщат отпочинали и готови за нови предизвикателства! Първата тренировка за годината започва с енергия, усмивки и смели амбиции за 2025 година“, написаха от ЦСКА 1948.ЦСКА 1948 ще запише престижна контрола в Турция на 16 януари срещу Динамо (Киев). Това ще е последната проверка на украинците преди подновяването на мачовете с Лига Европа, като на 21 януари украинският тим гостува на Галатасарай, а на 30 януари Динамо ще бъде домакин на латвийския РФС.Другите проверки са срещу румънския Петролул (Плоещ) на 11 януари, Ягелония (Полша) на 19 януари, Санфрече Хирошима (Япония) на 22 януари и три дни по-късно съперник ще е Ружомберок от Словакия.

Title ЕК: Няма увеличение на цените на енергията в ЕС: 
Няма   увеличение на цените на енергията в ЕС в началото на тази година заради   спирането на транзита на руски газ от Украйна, увери говорителката на   Еврокомисията Ана Кайза Итконен. Тя обаче уточни, че има регистрирано   повишение в края на миналата година, без да даде конкретни данни. Говорителката каза още, че миналата седмица е проведено извънредно   съвещание на координационната група, която е направила преглед на   ситуацията и е стигнала до заключението, че няма причини за опасения в   Общността.Запитана   как ситуацията в Приднестровието може да се отрази на положението в   Молдова, говорителката Анита Хипер призова Кишинев и Тираспол да си   сътрудничат в името на облекчаването на гражданите. Тя припомни, че   Молдова е предложила помощ, но тя е била отказана.

Title Следващото заседание на ЕК ще се ръководи от Тереса Рибера, ако Фон дер Лайен не оздравее: 
"Ситуацията със  заболяването на председателката на Европейската комисия Урсула фон дер Лайен се  развива в добра посока", каза завеждащата пресслужбата на Комисията Паула  Пиньо.     Тя обаче добави, че  пневмонията е сериозна болест и трябва да се приема сериозно. По тази причина  Фон дер Лайен е отложила всички срещи извън Комисията през първата половина на  януари, включително пътуването до Полша за началото на полското председателство  на Съвета на ЕС. Урсула фон дер Лайен отменя ангажиментите си заради пневмонияПиньо увери, че председателката на Комисията е в ежедневен контакт с екипа  си, наблюдава работата му и дори е провела разговор за визитата на италианската  премиерка Джорджа Мелони в САЩ.   Тя каза, че засега Фон дер Лайен не се нуждае от заместник, но ако се  наложи, другата сряда заседанието на Комисията ще се ръководи от първия  изпълнителен заместник-председател Тереса Рибера.   Тази сряда Колегиум няма да има.

Title Увеличават се нарушенията на правилата на движение с превишена скорост във Великотърновско: 
В област Велико Търново се увеличават нарушенията на  движение със скорост, която повече от два пъти превишава ограниченията. Годината в региона започна с 22 катастрофи с петима ранени и 25-годишен загинал водач,  отчетоха от Пътната полиция. Над 1400 акта и фиша за нарушения са съставени в  началото на годината от Пътната полиция във Великотърновска област. Увеличават  се нарушенията на скоростните режими. В Свищовско на главния път Русе – Плевен  при ограничение от 60 км/ч е заснет водач, минал със 125 км/ч. В село  Самоводене на главния път Русе – Велико Търново е засечен шофьор със 102 км/ч при  двойно по-ниско ограничение.    "Контролът  е засилен, сложени са ограничители, има изкуствени неравности за ограничаване  на скоростта в населеното място и все още продължават определени участници в  пътното движение да не се съобразяват с пътните знаци и маркировка", коментира Радостин Върбанов,  началник на Пътна полиция - Велико Търново.    Все още не ясна  причината за смъртта на 25-годишния младеж, който почина на място при село  Шереметя на главния път София – Варна на 4 януари. Според автоекспертите той се  е движил с висока скорост и е изпреварвал, когато челно се е ударил в идващия  насреща товарен бус, чийто водач също пострада.

Title Кузман Илиев: Още през април - май държавата може да няма пари: 
"Докато  не се изхаби фискалният резерв, привидно няма драма. Драмата е дългосрочна за  това, че всъщност се правят много сериозни разходи, които не знаем как да  финансираме, т.е. харчим пари, които не сме изкарали и в един момент си казваме  – как ще платим за това. В един момент всички осъзнаваме, че не знаем как и  откъде да вземем парите и започват много опасни ходове – фантасмагорични, нереални,  пожелателни".     Това  коментира пред БНР икономическият анализатор Кузман Илиев, който е председател на партия "България може", относно все още  неприетия бюджет на държавата за 2025 г.      Според  него се задават няколко много сериозни проблема пред бюджета по отношение на  приходите:     "Единият  от тях е, че заради енергийната криза, в която навлиза цяла Европа, в един  момент на улицата ще излязат малкият и среден бизнес, индустрията, синдикатите и  ще кажат – "Плащаме изключително високи цени на тока". Енергийните  предприятия са изкорубени - няма пари в тях. Това също ще натежи на бюджета. По  Плана за възстановяване и устойчивост ще връщаме пари. Няма да ги има тези  пари, които са заложени в бюджета. Т.е. по линия на приходите има много  въпросителни".     А  по линия на разходите има много популизъм, допълни също Илиев. Според него  служебният финансов министър абдикира от отговорност:    "В  мига, в който седнеш на този стол, няма никакво значение дали си служебен  министър, дали в момента си казваш, че хоризонтът ти е 1-2 месеца и ще  прехвърлиш горещия картоф на парламента. Ти трябва да знае, че ставаш лице на  безотговорността, лице на заробването на средната класа".     На  пожар се внасят предложения, посочи икономическият анализатор и даде пример с  имотите. По думите му имотите ще се покачат с двайсетина процента с оглед на  ДДС, което ще трябва да се плаща при продажба на имот. Според него в момента в "законодателната  мъгла" минават неща, които ще "ударят" нормалните хора в  България, които работят.      "Хазната  няма пари и най-лесно е да вземе от онези, които нещичко правят в  икономиката", обобщи той в предаването "12+3".    Според  него не за първи път се внася закон за бюджета, който е незаконосъобразен. По  думите му в България много пъти са се приемали различни закони без оценка на  въздействието.    "Бюджетът  за годината е направен по политически усмотрения без отговорност за това дали  няма в средата на годината, дори по-рано – през април и май, да доведе до  ситуация, в която България е в ликвидна криза. България няма да има пари, за да  си посреща нуждите", посочи Кузман Илиев в случай, че се приеме  предложения вариант на бюджет. Той смята, че ако има политическа воля да се  приеме бюджет, то той ще бъде дори по-щедър от предложения:    "Няма  политическа формация в България, която да си овладява нагона да харчи парите на  българите – с чужда пита да прави помен. Най-лесното е да похарчиш едни пари,  които ще трябва да ги връща средната класа".    По думите  му дефицитът се финансира в 70% от банките. Дългосрочно правим по-дебели  вратовете на банкерите, обясни анализаторът.      Според  него другата "бомба", която предстои, е в пенсионна система. Илиев  отбеляза дупката в НОИ и прогнозира:    "Когато  там не достигат парите, ще има нещо, което е много близко до рефлекса на  политиците – поглеждат към частните пенсионни фондове и си казват "Там има  25 млрд., как да не ги вземем, как да не ги национализираме. Това предстои.  Отлагането на проблемите не ги решава".    Ние  трябва да правим правилните неща заради нас, а не заради еврозоната,  категоричен е Кузман Илиев и добави, че еврозоната не е панацея, а в нея има  сериозни проблеми. По думите му всички тези мрачни прогнози могат да се  разминат, ако мислим и действаме правилно.     Цялото  интервю на Стефан Кунчев с Кузман Илиев в предаването "12+3" чуйте в  звуковия файл.

Title Плакатите на Стефан Десподов отново пред публика: 
На 6 януари 2025 г. от  19.00 часа, в артфоайе "Антракт" при Камерна  сцена, Народен театър "Иван Вазов", се открива изложбата "Артистът  зад плаката – Деспо".  Изложбата е посветена на  най-разпознаваемият от плакатистите на Народния театър Стефан Десподов-Деспо. Тя  показва 12 от най-значимите му произведения, създадени за спектакли от  репертоара на Народния театър. Събитието отбелязва две годишнини – предстоящата  75-годишнина от раждането на Стефан Десподов (2 октомври 1950 г.) и 10 години от  смъртта му.  Стилът на Стефан Десподов не може да бъде сбъркан –  неговите фини и остроумни графики стоят на границата със сюреализма и без да са  точно карикатури, винаги съдържат коментар по важните теми под формата на  визуална шега.  Художник-постановчик е на  три анимационни филма. Участва в над 200 изложби в България и чужбина,получава  повече от 80 международни и национални награди, издава пет авторски албума.  В "Артефир" проф. Правда Спасова,  преподавател по философия, преводач и спътник в живота на Стефан Десподов и  проф. Божидар Йонов –  художник плакатист и основател на Международното триенале на сценичния плакат представиха изложбата.    Чуйте разговора с проф. Спасова  и проф. Йонов.
Народният театър започва годината с изложба, посветена на Стефан Десподов-Деспо

Title Президентът на Австрия връчи на крайната десница мандат за съставяне на кабинет: 
Австрийският президент  Александър ван дер Белен връчи мандат за съставяне на правителство на  крайнодясната Партия на свободата. Тя спечели парламентарните избори през  септември, но без мнозинство.    Партията на свободата  спечели парламентарните избори с почти 30 процента, но беше политически  изолирана от останалите четири парламентарно представени политически сили. До  петък преговори за коалиционно управление водиха Народната партия,  социалдемократите и либералите, но след като те се провалиха - канцлерът Карл  Нехамер подаде оставка и на практика отвори пътя за влизането на крайната  десница във властта. "Разбирам, че онези кръгове в Народната партия, които  са категорично против съвместно управление с крайната десница на Херберт Кикъл,  значитено са поутихнали", заяви президентът Александър ван дер Белен.  Затова той се вижда принуден да връчи мандат за съставяне на правителство на  лидера на Партията на свободата Херберт Кикъл:    "Г-н Кикъл смята, че  може да договори устойчиво управление. И иска да води преговори. Затова му  връчих мандат за коалиционни преговори с Народната партия".    Ван дер Белен, който след  изборите беше категоричен, че няма да приеме Кикъл за канцлер, днес отново  повтори, че в трудната икономическа ситуация, в която се намира, Австрия се  нуждае от стабилно правителство. Но отново припомни, че Австрия е член на ЕС,  либерална демокрация и правова държава със свободни медии.Обрат в Австрия: Нехамер се готви за съюз с Партията на свободатаПо време на разговора  между президента Ван дер Белен и Херберт Кикъл имаше стотици протестиращи пред  Хофбург, сред тях както критици на крайната десница, така и нейни привърженици,  разочаровани, че президентът отказваше да връчи ѝ мандат за съставяне на  правителство след изборите.Снимка: ЕПА/БГНЕС

Title В Габрово 30-ина смелчаци скочиха в ледена Янтра за Богоявленския кръст: 
Ритуалът по потапянето на Богоявленския кръст във водите на Янтра както всеки път събра стотици габровци. Традиционно най-смелите скочиха в реката от перилата на моста "Игото".30-тина момчета се хвърлиха за светинята.18-годишният Кристиян Минчев, дванадесетокласник от Техническата гимназия, извади кръста, за който скача за трети път, но за пръв път го взе в ръцете си.На габровци той пожела: "Всички да са живи и здрави и много късмет през годината!"Празникът по традиция започна със Света литургия в храма "Успение Богородично". От там потегли шествието, водено от свещениците, като стигна до централния площад  "1-ви май", където беше отслужен празничният водосвет.На Богоявление се роди първото бебе за годината в Габрово – момиче с тегло 2,5 кг.Снимки -  Велина Махлебашиева.

Title ЕЦБ очаква нормализиране на пазара на труда: 
Пазарът на труда в еврозоната ще започне да отговаря на  историческите норми, тъй като ефектите от изненадващия бум след коронавирусната  пандемия се разсеят, прогнозира Европейската централна банка в публикуван в  понеделник доклад, цитиран от Блумбърг.  В доклада анализаторите от ЕЦБ отдават голяма част от неотдавнашната  сила на трудовия пазар на циклични фактори като спад на реалните заплати и  по-бърза инфлация. Това направи по-евтино за фирмите да задържат персонал,  въпреки забавянето на икономиката.  Тъй като разходите за енергия и други суровини намаляват от  върховете, достигнати след пандемията, "това ще направи заместването между  труда и други входящи за бизнеса ресурси по-малко уместно. Тъй като печалбите  се стабилизират и търсенето отслабва, стимулът за фирмите да увеличават работна  сила ще намалее".  Пазарът на труда е ключов фокус на ЕЦБ, тъй като скоковете в  заплащането стимулират инфлацията. Но тъй като нарастването на потребителските  цени се връща към целевото ниво от 2%, опасенията сега са, че внезапно  влошаване на трудовия пазар може да застраши икономическото възстановяване на  региона, отбелязва Блумбърг.  ЕЦБ обаче не вижда такъв риск, като в доклада на централната  банка се отбелязва, че проучванията "предполагат сравнително стабилен  пазар на труда в бъдеще".  Дори и да се нормализира обаче, е малко вероятно трудовият  пазар да се върне напълно към състоянието си отпреди пандемията поради  по-дългосрочни фактори, като продължаващо намаляване на работното време.  "Други структурни елементи са готови да повлияят  значително на бъдещото развитие на пазара на труда. Ключови сред тях са  текущото преразпределение на ресурси и усилията, които се полагат за подкрепа  на зеления и на цифровия преход. Освен това социално-демографските промени ще  играят решаваща роля при оформянето на динамиката на пазара на труда", се  казва още в доклада на ЕЦБ.

Title Александрина Пендачанска излиза като Турандот в костюма на Гена Димитрова: 
На 10 януари, петък, Александрина  Пендачанска ще излезе отново на сцената на Софийската опера и балет, като за  пръв път ще пее в ролята на мистичната китайска принцеса Турандот в едноименното произведение от Джакомо Пучини..    На 11 януари, събота, в същата роля  зрителите ще видят Габриела Георгиева.     "Появата ми пред софийска  публика е най-вълнуваща, това е моята първа публика – каза пред БНР-Радио София  оперната прима. – След 70-ата роля вече не ги броя, но Турандот е най-дълго  чаканата и най-респектиращата."    Пендачанска разказа епизод отпреди  години, когато майка ѝ  Валери Попова е  пяла в Миланската скала. Гена Димитрова се появила на представления и дори  заварила в гримьорната 15-годишната Александрина да пее точно Турандот.    Години по-късно – през 1988 г.,  точно Гена Димитрова ме представи на сцената на Софийската опера. За мен тя  остава най-великата Турандот за всички времена. Не мога да опиша чувството от  факта, че ще изляза с нейните костюми."    В постановката на Пламен Карталов като  Принц Калаф ще излезе тенорът Хорхе де Леон.    В останалите роли ще видим: Император Алтум: Красимир Динев (дебют)Лиу: Станислава Момекова (дебют) и Силвия  Тенева (11.01) Тимур: Светозар Рангелов (10.01) и Ангел Христов (11.01)Пинг: Атанас МладеновПанг: Ангел АнтоновПонг: Даниел ОстрецовМандарин: Веселин Михайлов    Диригент на спектаклите ще е Григор  Паликаров.  Чуйте разговора на Лили Големинова.   Александрина Пендачанска е почетен  член на Софийската опера, три пъти е номинирана за „Грами“, носителка е на  наградата на „BBC Music Magazine, на „Diapason d'Or“, „Златен век“- огърлие на  Министерството на културата, „Кристално огърлие" на Съюза на българските  музикални и танцови дейци, „Аполон Токсофорос“ на фондация „Аполония“ и др.

Title Дете на 6 г. е починало при неизяснени обстоятелства в дома си в Разлог: 
Шестгодишно момче е починало при неизяснени обстоятелства в дома си в Разлог.Според официалната информация от полицията – вечерта на 4 януари детето е било доведено във филиала на Спешна помощ от свой родственик.При извършения първоначален оглед не са констатирани следи от физическо насилие.Назначена е аутопсия за установяване на точната причина за смъртта на детето.По случая е образувано досъдебно производство.

Title Безпочвени спекулации са твърденията за полицейско насилие над мигранти: 
Категорично заявявам, че няма  подадени сигнали за насилие от страна на гранични полицаи срещу мигранти, каза  в Пловдив служебният вътрешен министър Атанас Илков. „Колегите са достатъчно  подготвени и с достатъчно опит, за да си изпълняват задълженията по закон“,  добави той. Диана Димова за смъртта на непълнолетните мигранти: Циничен опит на МВР да прикрие отговорността сиКато излишни и безпочвени  спекулации определи Илков твърденията  за  подобни действия. Той припомни, че в края на миналата година са имали сигнали  за починали мигранти в района на Средец, на които граничните власти са се  отзовали. По думите на министъра съдебномедицинската експертиза не е установила  следи от насилие върху тримата загинали. „Те са починали от преумора,  измъзване, вероятно от употреба на твърде много енергийни напитки, които пият  по време на техния преход“, каза още Атанас Илков. Той добави, че издирването  на 13-годишния Николай от казанлъшкото село Конаре продължава, като днес  водолази проверяват водоем в района на селото.    Минитър  Атанас Илков заяви още, че няма данни за извършени дисциплинарни нарушения на  полицейски служители при трагичния инцидент от август миналата година в  Пловдив, при който 7-годишно дете застреля своя баща-инструктор по стрелба в  Специализираните полицейски сили. Илков припомни, че двете досъдебни производства  по случая са приключили с това становище.

Title Boko Yout представя своята афро гръндж музика на фестивала "Евросоник": 
Boko Yout (Paul Adamah, както е истинското име на мултиталантливия  изпълнител), е номиниран за наградите Music Moves Europe, организирани от  европейския шоукейс фестивал Eurosonic.     Той е сред 15-те изгряващи артисти, които ще имат  възможността да изпълнят своята музика на фестивала пред едни от най-големите  професионалисти от индустрията.     Многостранните интереси на Boko Yout варират между музиката,  модата и всички разновидности на изпълнителското изкуство, а фокусът му е  върху възприятието на публиката за чернокожите артисти.     През 2024 г. Boko Yout и продуцентът Bård Ericson издадоха  своя съвместен краткосвирещ албум - Griot, смесващ влияния от британския  трип-хоп и ембиънт музика с отличителния вокален стил и интроспективни текстове  на Yout.

Title Проф. Антоанета Христова: Пролетни избори и се очаква някой, който да поеме вълната на недоволството: 
Отиваме към избори, няма алтернативно мнозинство.Това каза пред БНР политическият психолог проф. Антоанета Христова и прогнозира, че т.нар. рулетка с мандатите ще бъде проточена от президента Румен Радев:"Всичко клони към това, че ще имаме пролетни избори и че се очаква някой, който да поеме вълната на недоволството".Всички политически играчи, които бяха на преговорите - ГЕРБ-СДС, ДБ, БСП-ОЛ и ИТН - нямат интерес да направят правителство, смята тя:"Почти никого не виждам, който да иска правителство със своето участие".Добромир Живков за спрените преговори за кабинет: Отсрочка или шантажГЕРБ прекратява преговорите за правителство заради несъгласия с ДБДБ научили от медиите, че ГЕРБ-СДС прекратяват преговоритеМежду ГЕРБ и ДБ има танго, което е опит "да хванеш момента, в който другият се чувства по-слаб, за да излезеш ти този, който е искал правителство и който е направил всички усилия то да се случи, а е бил пренебрегнат", и е водено от ГЕРБ.Политическият психолог изказа хипотеза, че преговорите са започнали с "основното условие Борислав Сарафов и бързо приемане на законите, свързани с избора на главен прокурор":"Бойко Борисов се е съгласил и веднага е дошъл моментът за името на министър-председателя. Естествено ГЕРБ са предложили Борисов, но от другата страна са казали: "Не". Тогава е извадена втората карта, но тя точно толкова неприемлива, колкото и първата. И това се знаеше предварително, защото тя беше отиграна няколко пъти като име и се наблюдаваше реакцията на "Демократична България". Т.е. името на Росен Желязков не беше пуснато, за да бъде прието. То беше пуснато, за да бъде отказано. И естествено, когато получиш два отказа, гордото поведение на ГЕРБ е да прекрати разговорите. В момента нещата изглеждат като че ли ДБ не е усетила колко да натисне в тангото, така че тя да води. Специфично е в поведението на ДБ е да натискат, несъобразявайки тактика и стратегия. Залагат на всичко или нищо, никога не се стремят към печеля - печеля. Затова не може да се случи ефективно преговаряне с ДБ. ГЕРБ умеят да преговарят, те са като в бойните изкуства - очакваш момента, когато другият да е слаб, и тогава успяваш да удариш по най-унищожителния начин".Велислав Величков: Ако кандидатурата на Борислав Сарафов бъде оттеглена, със сигурност ще има правителствоПредседателят на парламента очаква президента да не назначи главен прокурорНа ГЕРБ в момента им е много по-изгодно да не влизат в правителство, защото страната е в тежка и нестабилна ситуация, което не предполага спокойно управление, а на търсене на начини за излизане от кризи.Според проф. Христова датата 16-и януари, когато трябва да бъде избран главен прокурор, е от различен интерес за различните политически формации:"За ГЕРБ е от много голямо значение това Сарафов да запази позицията си (в момента Борислав Сарафов изпълнява функцията главен прокурор и е единствен кандидат за поста - б.р.). Вероятно това е и за ДПС-Ново начало. За другите политически сили това е въпрос на политическо послание и е част от техните политически послания - да спрат избора на Сарафов". Водещата фигура в преговорите за правителство е Бойко Борисов, а той не е сигурен какво ще се случи на 16-и януари, уточни тя и добави:"При положение, че има категоричен избор и няма съпротива, предполагам, че Борисов много бързо ще се върне на масата на преговорите. И ще бъде готов на всякакви компромиси. Това обаче ще се случи много трудно, защото вероятно Румен Радев ще върне избора на Сарафов. Той може да бъде прегласуван, но това ще отнеме много време, поради което не се разрешава на Борисов да изчака момента и ще се наложи да се даде мандатът на втората политическа сила. Ако Сарафов не бъде избран, категорично ГЕРБ няма да участва в никакви преговори".  Интервюто на Стефан Кунчев с проф. Антоанета Христова в предаването "12+3" можете да чуете от звуковия файл.

Title Ще има повишение на заплатите на военните само ако предложеният бюджет бъде приет: 
Служебният министър на отбраната Атанас Запрянов заяви, че  повишението на заплатите на военните с 30 процента ще стане факт само ако  депутатите приемат предложенията за бюджета на служебния кабинет:   "Да, ако тези законопроекти за бюджета, които са внесени  от служебното правителство - да. Основният проблем на нашата армия е  некомплекта. Приветствах и първия бюджет - основния, и временния бюджет, които  правителството предложи на Народното събрание, в частта за социални разходи,  защото в нашата армия в определени формирования ние имаме доста сериозен  некомплект".   В закона за бюджета за 2025 г., който още не е приет, е  записано увеличение на парите за военните с 30 процента.        Запрянов посочи, че предвиденото увеличение на заплатите не  увеличава военните разходи на 3% или 4% от брутния вътрешен продукт. То ще бъде  направено в рамките на 2 - 2,5% от БВП, "така че дупката в държавния  бюджет по никакъв начин не е от заплатите на военнослужещите". 
Президентът Румен Радев също припомни, че бюджетът за отбрана  е важен и в контекстна на приоритетите за Европа.  "Основният приоритет за Европа, особено тази година, е  гарантирането на сигурността в една все по-размирна обстановка. Аз очаквам  Народното събрание и правителството да изпълнят поетия ангажимент за повишаване  на заплащането на военнослужещите и това да бъде само първата стъпка от една  цялостна програма за повишаването на тяхната мотивация".

Title Кирил Петков: Провалът на преговорите за кабинет е знак за зависимост на ГЕРБ от Пеевски: 
Съпредседателят на "Продължаваме  промяната" Кирил Петков определи провала на преговорите между ГЕРБ-СДС и "Демократична  България" като знак за зависимостта на най-голямата партия у нас от лидера  на ДПС-Ново начало Делян Пеевски.    "Делян Пеевски ясно заяви,  че иска да ходи на избори. Борисов и ГЕРБ заявиха, че не искат да подпишат  декларацията, което означава, че не искат да скъсат със зависимостта си от  Пеевски и резултатът е ясен. За съжаление показаха, че тази зависимост между  двамата, докато не бъде скъсана, по-добро бъдеще за България ще е трудно".
ГЕРБ прекратява преговорите за правителство заради несъгласия с ДБ

Title За трети път 23-годишният студент Галин Стоев извади Богоявленския кръст от Дунав край Силистра: 
Ритуалът по хвърляне на Богоявленския кръст във водите на Дунав бе спазен и днес в Силистра. За трети път късметът бе с 23-годишния Галин Стоев. 15 млади мъже се включиха в празничния обред.Празникът в Силистра започна с тържествена Света богоявленска литургия в катедралната църква "Светите първоапостоли Петър и Павел" и продължи с литийно шествие, предвождано от архипастира на Доростолската епархия.Не ние спасяваме кръста, каза Негово Високопреосвещенство Доростолският митрополит Яков, а той нас спасява: "Христос биде разпнат на кръста, за да спаси нас човеците и цялото човечество".Победителят Галин Стоев е студент в Шумен. Възпитаник е на Общинското спортно училище "Дръстър" в Силистра с профил плуване.Победител е в надпреварата за кръста през 2022-ра, 2024-та и днес. За изминалите 12 месеца той сподели, че е: "Голям късмет, без болести, без лоши случки, усещам го като благословия".Богоявленския кръст бе хвърлен в Дунав и при Тутракан. Там той бе хванат от 17-годишния Дарин Крумов от русенското село Бръшлен.Смелчаците там, хвърлили се в реката, бяха 14.Дарин Крумов и кметът на Тутракан д-р Димитър Стефанов - 6 януари 2025 г.Снимки -  Незабравка Кирова.

Title Локомотив (Пд) с първо занимание за годината: 
Отборът на Локомотив (Пловдив) проведе днес своята първа тренировка за новата календарна година. Тази сутрин словенецът Душан Косич изведе своите възпитаници за заниманието. Новият старши треньор на „черно-белите“ ще има за помощник Дамир Марканович от Хърватия, а за вратарите ще отговаря Деян Минев.Представителният отбор на Локомотив ще изиграе 4 контролни срещи по време на своята зимна подготовка.“Черно-белите” ще премерят сили с Арда на родна земя, а на лагера в Турция ще срещнат тимове от Сърбия, Русия и Полша.Ето и пълната програма:15.01 – Арда Кърджали22.01 – Раднички (Ниш, Сърбия)25.01 – Торпедо (Москва, Русия)31.01 – Арка (Гдиня, Полша).Първа лига се подновява в периода 07.02-10.02. Тогава Локомотив ще гостува на Черно море във Варна.От клуба съобщиха още, че са разтрогнали по взаимно съгласие договора с Мартин Луков. Двете страни постигнаха споразумение и вратарят вече не е част от „черно-белите“.

Title Как върви новият сезон в зимния туризъм - предимства и проблеми: 
Как започна и как се развива новият сезон в зимния туризъм у нас, с неговите прелести и проблеми. Това е темата на поредното издание на неделното предаване "Пътувай с "Хоризонт". По нея разговаряхме с Тодор Божинов – по професия продуктов дизайнер, а като хоби – турист,  пътешественик, скиор и основател на тематичния сайт Кашкавал турист.    Темите в предаването:    - Как върви сезонът в основните курорти    - Критичната ситуация на Витоша, кои лифтове  работят и как да стигнем от центъра на София до Черни връх    - Кои са нискобюджетните туристически обекти    - Лидер ли е България на Балканите в зимния  туризъм и какви са нейните предимства    - Защо чужденци предпочитат България като  дестинация    - Каква е ситуацията след влизането ни в  сухопътния Шенген и какво се случва по българо-гръцката граница в Смолянския  район    - Какви събития, свързани със зимния сезон,  предстоят у нас през следващите седмици    Разговори по темата можете да чуете в  звуковия файл:    - 10-16 минута: Кети Тренчева – в интервю с Джеймс Хюз,  собственик на хотел за дигитални номади в Банско    - 17-23 минута: Радо Мирчев, управител на хижа „Септември“  на Витоша и бивш председател на Българска асоциация по ски – свободен и  екстремен стил    - 35-40 минута: Елена Шаханова – репортаж за сезона в  италианските Алпи    - 46-52 минута: Косьо Локмаджиев, член на Управителния  съвет на сдружение „Български алпийски водачи“, в интервю на Таня Иванова    - 55-60 минута: Прогноза за времето през януари от Анастасия  Кирилова – синоптик от НИМХ

Title Онник Таракчиян спаси кръста на Богоявление в Перник: 
43-годишният Онник Таракчиян спаси кръста на Богоявление в Перник. Празникът започна с литийно шествие от централния пернишки храм до езерото в градския парк, където бе отслужен водосвет. 10 смелчаци скочиха във водата, за да извадят кръста.Онник Таракчиян е с арменски произход и е православен християнин. Заедно със семейството си живее в София. По професия е финансист."Вярата е нещо, което през годините е помогнало на човечеството да оцелява - във войни, пандемии, епидемии. Вярата е константна. Тя не се променя във времето.Остава постоянна. Затова трябва да възпитаваме децата си и ние във вяра, за да вървим напред. Откакто дойде COVID-ът скачам за кръста. Миналата година през октомври бях в Йерусалим, там скочих и това ми е първият път след това", каза Таракчиян.Той пожела на всички здраве и изобилие:"Да бъдем по-добри, да правим добри дела, да мислим добре, защото мислите са също много важно нещо. Човек първо мисли и след това идват делата. Така че за всички граждани, за целия град, за цяла България: "Да живее България и да сме здрави!"Онник Таракчиян получи парична награда от църковното настоятелство в храма, която заяви че ще дари. Кметът Станислав Владимиров пък му подари икона на закрилника на Перник свети Иван Рилски.Снимки -  Елена Тамакярска.

Title Хиляди домакинства в Ирландия останаха без ток заради застудяване: 
Десетки хиляди домакинства и предприятия в Ирландия  останаха без вода и електроенергия заради рязкото застудяване на острова, предадоха  Пи Ей Мидия и ДПА.Студеното зимно време доведе до затваряния на някои  училища и определени ограничения в обществения транспорт, както и до отменяне  на някои здравни услуги.     Националната електроразпределителна компания съобщи,  че около 41 хил. домакинства и предприятия остават без електричество. Тя  предупреди, че може да са нужни дни преди да се възстанови електроподаването до  всички абонати. Приблизително същият брой хора са останали без достъп до вода  заради обилните снеговалежи в югозападната част на страната. В момента се  полагат усилия водоподаването да се възстанови до обяд, въпреки че пътните  условия да затрудняват достъпа на екипите за поддръжка.    В най-засегнатите места са отменени клиничните и  неспешни прегледи на пациенти.    Местните метеоролози са издали жълт код за ниски  температури и заледявания, като се очаква студовете с нощни температури до  минус осем градуса на места да продължат през цялата седмица, предаде БТА.    В британската Северна Ирландия властите предупреждават  за възможни заледявания по пътищата, което ще затрудни трафика.Във Великобритания остават в сила предупредителните кодове за лошо време

Title Светла Несторова: Третият стълб е шансът на хората да имат достойни доходи след пенсиониране: 
"Капиталовите пенсии са единственото  смислено решение. Сега въпросът е – след като сме си удържали системата, да  премахнем грешките от нея и да дадем възможност да се развива и да докарва на хората  сериозен заместващ доход".    Това  заяви пред БНР Светла Несторова, член на УС на Българската асоциация на  дружествата за допълнително пенсионно осигуряване.    "През  последната година българската пенсионно-осигурителна система премина няколко  доста сериозни проверки и анализи. Те бяха направени от различна гледна точка. От една страна като част от процеса на присъединяване  на България към ОИСР. Ние бяхме един от първите сектори, в които  организацията влезе, за да направи оценка и анализ", напомни тя и очаква  скоро да излезе доклад.     Тя  подчерта също, че е приключил и дългият процес на вътрешна проверка на системата и нейната стабилност от страна на икономическия  и социален съвет, където участват почти всички заинтересовани страни. Третият анализ е на МТСП, който беше  само на първия стълб – това, което НОИ събира и изплаща.     По  думите ѝ анализът на парламента и на ОИСР дават вътрешна и външна гледна точка  на всички сегменти на системата. Те са доста единодушни, което ни дава  възможност да заключим, че и тези преценки са верни, обобщи Несторова.     Тя  изтъкна, че и от двете страни системата  е преценена като изключително стабилна и прозрачна:    "Вноските  се събират по начина, по който следва, управляват се по начина, по който е  предвидено от закона. Всичко е прозрачно. Наблюдава се на ежедневна база от  регулаторите в страната. Системата  получи изключително положителна оценка в своята цялост".     Несторова  обаче допълни, че докладите съдържат и  препоръки за това как системата да се развие:    "Тук  стават ясни доста бързо няколко основни посоки, в които са ни необходими  промени. Промените изискват сериозна  политическа воля и сериозна политическа стабилност".    В  предаването "12+3" тя посочи, че първата  и основна посока за развитие на системата е, че трябва да се отворят вратите,  за да може да започне да инвестира парите на хората по по-адекватен начин, така  че да увеличи резултата от техните спестявания и доходността, която хората  получават. Според нея сегашният  вариант на инвестиране на тези пари е прекалено консервативен и затворен.  Не ни дава възможност да печелим за хората от собствените им пари, посочи тя и  обясни как се инвестират парите на хората в момента.    "Огромната  част от тези средства се намират на практика в държавни ценни книжа и носят  една доста скромна доходност".     Светла  Несторова подчерта още, че не може един  20-годишен човек и един 60-годишен да имат едни и същи инвестиционни хоризонти,  амбиции и цели. Според нея това трябва да се промени:    "Би  следвало за хората, които се намират от 20 до към 40 години, парите да бъдат инвестирани  динамично, да могат да се ползват динамични инвестиционни инструменти, които  носят много по-висока доходност. Разбира се, че са по-рискови отколкото са  абсолютно консервативните, но динамичното инвестиране и печалбата са пряко  свързани. Понеже хоризонтът е много дълъг, това дава време движенията на пазара  да бъдат в крайна сметка изравнени и когато човекът навърши 45-50 години той би  имал много повече средства в своята сметка, отколкото би имал, ако от началото  парите стоят в касичка".    Всички препоръки са насочени  към това да се премине към по-разчупен и динамичен модел на инвестиране. Според нея мярката не търпи отлагане, а политическо  разбиране по въпроса има.    Пенсионният  модел е успешен, само когато е солидарен, подчерта Несторова. Тя цитира доклад  на НОИ, според който у нас в момента 100  работещи издържат 70 пенсионера, което по думите й е много лошо съотношение.  По стария начин, по който в първия стълб се случват нещата, а именно от  вноските на работещите да се плащат пенсиите, това не може да издържи дългосрочно, категорична е тя и добави,  че това води до увеличаване на дефицита  в бюджета и до нарастваща роля на държавата.     "Дефицитът  в последните 3 години се удвои – от 11 млрд. отиде на 22 разходът, сега ще  отиде на 24. Държавата участва като  трети осигурител в целия този процес".     По  думите ѝ именно затова са измислени и  капиталовите пенсии – тези с натрупване (втория и третия стълб на  пенсионното осигуряване). Това позволява човек да натрупа сам за себе си  средства, които да се събират в негова индивидуална сметка.     Другата посока на  препоръките е свързана с няколко парадоксални политически решения, взети в  последните 10-15 години, коментира Несторова.    "През последните години няколко пъти се  взимаха решения, които на практика създадоха конкуренция между първия и втория  стълб", посочи тя и обясни с пример сегашната ситуация. Според нея хората трябва да могат да вземат  решение дали да получават само първа пенсия или първа и втора именно в  момента на пенсиониране, когато сумите и натрупванията са ясни.     Тя  вижда постепенно разбиране в политическите партии: "Тази отговорност,  която все изглежда дългосрочна и е добре някой друг да поеме, на практика чука  на вратата".    Несторова  обясни какво представляват първият, вторият и третият пенсионен стълб. За нея третият стълб е най-смисленият, важният и  най-малко популярният и разбираният от хората.     "Третият стълб е шансът на хората да имат  достойни доходи след пенсиониране и да не разчитат на поредния министър на  финансите за подаяния".    По думите  ѝ при него нищо не се губи, а освен това всичко се изплаща и децата го  наследяват.     С  един клик на телефона хората могат да проверят онова, което се е натрупало в  частните осигурителни компании, отбеляза още Светла Несторова.    Цялото  интервю на Стефан Кунчев със Светла Несторова в предаването "12+3"  чуйте в звуковия файл.

Title БСП-ОЛ предлага създаване на регионални преброителни центрове: 
"БСП-Обединена левица" предлага създаването на регионални преброителни  центрове и активна регистрация на избирателите. Това предвиждат промени в  Изборния кодекс, внесени в деловодството на парламента.    Идеята е преброяването на  гласовете да не се извършва в Секционните избирателни комисии, както досега, а  в специално създадени преброителни комисии, като целта е да се премахнат  възможностите за кражба на вот, да се осигури ефективен граждански контрол и да  се ограничат възможностите за купуване и контролиране на вота, пишат в мотивите  си вносителите.    Новият ред за съставяне  на избирателни списъци предвижда в тях да фигурират само избирателите,  гласували на предишен вот, като те могат да бъдат попълвани с лица, поискали  регистрация до 5 дни преди изборния ден.     Все пак, за да не се  допусне невъзможност на някого да гласува поради административни пречки, се  допуска вписване и в самия изборен ден. Проектът на БСП предвижда ЦИК да  поддържа публичен регистър на избирателите и да следи всеки български граждани  да присъства само по веднъж в списъка по постоянен адрес за избягване на грешки  и злоупотреби.    Предлага се още на  следващите парламентарни избори да се извърши експериментално машинно  преброяване, като се упълномощава ЦИК да опреди броя на секциите, в които  броенето ще е машинно.

Title Саудитец спечели втория етап на Рали Дакар: 
Саудитският пилот Язид Ал-Рахджи с Тойота спечели в понеделник втория етап от Рали Дакар 2025 при автомобилистите, като това бяха опасните 48 часа по хронометър. 43-годишният пилот завърши дистанцията в родината си от 967 километра, които бяха разпределени върху два дни, за 10:56.54 часа, въпреки наказание от две минути заради превишаване на скоростта. Той е следван от Хенк Латеган от Република Южна Африка с Тойота, който изостава на 4.16 минути.Язид Ал-Рахджи бе начело почти през цялото време през двата дни. Единствено Насер Ал-Атия с Дачия го изпревари на 231-ия километър, но водачеството му не трая дълго. Пилотът от Катар завърши на трето място."Беше наистина много, много трудно. Имах чувството, че сме на десетия ден на ралито, не на втори", каза победителят след състезанието, цитиран от Франс пресЗа този двудневен етап пилотите трябваше да си направят бивак през нощта и нямаха право да използват съдействието на отборите си.Защитаващият титлата си Карлос Сайнс увреди сериозно автомобила си Форд Раптор, но успя все пак да завърши етапа с 1:35 час закъснение от лидера.Друг от фаворитите - Себастиен Льоб, успя да навакса част от голямото си изоставане заради повреда на вентилатора, който охлажда двигателя, но завърши седми - на 13:10 минути след водача.В генералното класиране води южноафриканецът Хенк Латеган пред Ал-Рахджи и Насер Ал-Атия.

Title Екипът на Тръмп обсъжда тарифи,  които да касаят само критичния за националната сигурност внос: 
Сътрудниците на новоизбрания президент на САЩ Доналд Тръмп  проучват тарифни планове, които ще се прилагат за всяка държава, но ще се  отнасят само за т. нар. критичен внос, съобщи в понеделник "Вашингтон  пост" (Washington Post), цитирайки лица, запознати с дискусиите.  Според изданието, настоящите дискусии са съсредоточени върху  налагането на мита само върху определени сектори, считани за жизненоважни за  националната или икономическата сигурност на САЩ.  "Универсалната тарифа, която обаче да е секторно  базирана, е малко по-лесна за преглъщане от всички", посочи един от  източниците на "Вашингтон пост", подчертавайки разрушителните ефекти,  които една универсална митническа тарифа може да има върху цените на потребителските стоки  и върху веригите на доставки. В този смисъл, в информацията на изданието се  споменава, че предложеният подход ще бъде насочен към индустрии като отбраната,  медицинските консумативи и енергетиката, отдалечавайки се по този начин от  по-всеобхватна рамка на митнически тарифи, за която настояваше Доналд Тръмп по  време на предизборната кампания и която първоначално предизвика опасения.  По време на кампанията си Тръмп предложи мита от 10% до 20%  върху целия внос, за да подпомогне местното производство и да намали търговския  дефицит.   Преходният екип на Тръмп отказа да коментира вътрешното си  планиране, отбелязва "Вашингтон пост".

Title Ваканцията в Алпите е подходяща за скиори от всички нива: 
Все по-достъпна става за българите едноседмична ски ваканция в Алпите. С помощта на агенция или пък самостоятелно българските туристи биха могли да си осигурят спускане по писти от световен ранг в някои от големите френски, италиански, австрийски или швейцарски курорти.Евгени Ватев се занимава с организация на ски екскурзии в Алпите от над 10 години. Той споделя, че това, което привлича туристите към тези курорти е най-вече разнообразието. "В един курорт, дори и средно голям в Алпите, имаме над 50-60 съоръжения лифтови и съответно няма опашки и доста бързо става спускането", казва Ватев и допълва, че по този начин за едни ден човек прави много повече спускания. Това е причината туристите да надграждат своите ски и сноуборд умения само в рамките на една седмица, дори и да са съвсем начинаещи.Евгени Ватев знае къде може да заведе и начинаещ скиор"С нас пътуват много начинаещи. Дори съм попадал в групи, в които е имало хора, които никога не са се качвали на ски, а са дошли заради техни приятели", казва още Евгени Ватев. Той споменава, че дори и такива туристи се научват за три дни и в края на ваканцията вече се спускат с удоволствие по сини писти.Освен скиори на различни нива в тези екскурзии се включват и хора на различни възрасти. Най-възрастният турист е бил над 80, а много хора пътуват със своите семейства с деца. Така пътува и самият Евгени, заедно със своя седемгодишен син, който се забавлява с бабуните по пистите.Повече за ски ваканциите в Алпите чуйте в звуковия файл.

Title Младежи вилнеят в пернишки търговски център: 
Тийнейджърската мода от моловете  в София превзе и Перник. В един от големите търговски обекти младежи на възраст  между 14-18 години предизвикват безредици, бият се, не търпят забележки, ругаят клиентите и персонала, алармират  перничани.    Последният сигнал подаден  в полицията е от края на миналата седмица, когато група тийнейджъри са  замервали със снежни топки и ледени висулки автобус с пътници. По случая е  образувана преписка и се работи по изясняването му.     Психолог за агресията в моловете: Санкции не само за децата, но и за родителитеПолицията засили присъствието си в столичните търговски центровеПреди това са подавани  сигнали от магазина и от неговата охрана, че група деца извършват непристойни  действия в обекта, като обиждат клиенти, държат се арогантно с охраната,  повреждат мебелите и инвентара в  търговския обект. Полицията е откликвала на сигналите, но децата не са били  установени на място.    "Независимо от това цялата групичка, която най-вероятно извършва такива непристойни действия в  магазина, е установена. Родителите на тези деца също са установени. Провеждани  са разговори с тях и в момента с децата работят служители от Детска  педагогическа стая, както и училищните ръководства", каза регионалният  говорител на МВР в Перник Венцислав Алексов.    За някои от децата са  подавани и други подобни сигнали. Материалите са изпращани в МКБППМН, налагани  са им наказания, но те не са довели до желания ефект. Работата с тези деца  продължава, а директорът на ОДМВР е разпоредил специализирани полицейски операции  в кв. "Изток" с акцент върху търговския обект.     Темата се коментира и в  социалните мрежи, където основните упреци са насочени към родителите за липсата  на родителски контрол и склонността им да оправдават деянията на децата си.

Title Патрик Клуйверт ще води националите на Индонезия: 
Бившият нидерландски нападател Патрик Клуиверт e новият селекционер на националния отбор на Индонезия, съобщи журналистът Фабрицио Романо.Според информациите договорът е за две години с възможност за удължаване с още 24 месеца. Съобщава се, че официалното представяне на специалиста ще се състои на 12 януари.Клуиверт ще заеме мястото на Шин Те-йон, който бе освободен по-рано днес.За последното Клуйверт беше начело на турският клуб Адана Демирспор. Преди това той беше селекционер на националния отбор на Кюрасао в продължение на две години. По време на своята кариера Клуйверт играе за отбори като Аякс, Милан, Барселона, Нюкасъл, Валенсия, ПСВ Айндховен и Лил.

Title Българско училище отваря врати в италианския град Авелино: 
Българското неделно училище "Асен и Илия  Пейкови" в италианската столица посрещна 2025-а с прекрасна новина –  семейството им от ученици, учители и родители в Рим и Флоренция се обогатява с още  едно място, където българчетата ще учат майчин език, история, култура и  традиции.
"Трябва да призная,  че Дядо Коледа наистина страшно много ни изненада със създаването на това малко училище в Авелино. Основател на филиала е Илиана Табанджова, която е психолог, педагог и майка на две деца – разказа специално за  Радио България Венета Ненкова, основател на школото в Рим и председател на  Културна асоциация "Паралел 43".    "Училището в Авелино се роди в момента, в който трябваше да се роди абсолютно спонтанно – няколко майки случайно се запознават и така се събраха 15-тина деца. Кампания е сред от регионите в Италия, където има  концентрация на доста българи. Авелино се намира  недалеч от Неапол. Искрено се надявам българите в зонатана южния италиански град да научат за тази нова възможност и да запишат своите деца.    Това, за което съжалявам е, че прекалено малко българи по света смятат за необходимо техните деца да учат български език и да бъде продължен  коренът и паметта за българския произход. Аз смятам, че ние сме длъжни на нашите родители, на дедите ни - на всички онези, които са дали живота си за товапарче земя България. Един от начините, за да  бъде изразена тази благодарност е именно да бъде  поддържан българският дух и българският корен. Българските училища по света са точното място, където това може  да се случва – да се поддържа българската  традиция, споменът за нашите родители, баби и  дядовци. Така че моят призив към всички българи е – не забравяйте откъде сте  тръгнали! Не забравяйте, че ние сме длъжни на нашите родители, на нашата земя, където  сме родени. За съжаление усещането за принадлежност у българите явно не е изключително добре развито. Това са и резултатите от  политиката на България и въобще от това, което се  случва с българите по света. Дай Боже да има осъзнаване у всички българи, че ние принадлежим на една от най- старите цивилизации в света и сме дали немалко не само на европейската, но и на световната култура.     Усещането за принадлежност се възпитава първо в семейството, но след като  семействата не успяват, това могат да направят училищата. Ето защо призовавам българските семейства по света да не забравят своя корен и откъде са  тръгнали, защото ние го дължим на  нашите родители, на нашите баби и  дядовци на нашите предци, но го дължим и на нашите деца."    Венета Ненкова пожела на всички сънародници в Италия,  България и по света здрава, щастлива, но преди всичко мирна година:    "Дано  2025-а да бъде годината на мира, когато ще престанат всички войни по света!  Пожелавам на всички да бъдем малко по-добри, да мислим малко повече за ближните  и по-малко за себе си. Бих искала всеки един да се опита да даде поне мъничко  за общото, за да опитаме да изградим един по-добър свят за нашите деца!"  Вижте също:"Усещане за принадлежност" или как българчета в Рим отбелязаха Деня на будителитеБългарски ученици в Рим съживяват паметта за първото българско училище в Чипровци, създадено през 1624 г.Ученици и преподаватели преведоха на италиански поезия на Петя ДубароваСнимките са предоставени от Венета Ненкова

Title "Сурва" беше в София: 
31-вият  Международен фестивал на маскарадните игри "Сурва" ще се проведе от  24 до 26 януари в Перник. Най-големият зимен фестивал в Европа отново ще  включва богата програма, тридневни дефилета на сурвакари, кукери, бабугери и  джамалари групи от България, както и гостуващи групи от чужбина.     Около  20 дни преди това фестивалът гостува в София и Борисовата градина.    Десетки, дори стотици участници и  зрители видяха кукери (те самите казват, че са сурвакари), граовски хора,  кулинарни изложби от различни села в Пернишко.    Във всяка група сурвакари има  задължителни герои: поп, двойка младоженци (играят се от мъже), войвода, мечкар  с мечка, разказа репортер на БНР-Радио София, станал свидетел с камера и  микрофон.Майстори на маски (наричат ги не  маски, а ликове) обясниха, че ги изработват поне за 10-ина дни от пръчки дрен  или леска, пера от домашни животни, рога и т.н.    Ликовете  трябва да са страшни – с тях се гони злото.    На отрупаните трапези можеха да се  видят баници, погачи, пръжки, боб, питки, баклава, чушки с ориз, тиква, пача,  туршии, тутманици, кисело зеле…    Чуйте репортажа на Мария Бояджиева и планирайте  посещение в Перник, за да видите в пълна степен фестивала, който неслучайно е включен в  Представителния списък на ЮНЕСКО за нематериалното културно наследство на  човечеството.

Title Байдън забрани офшорните сондажи по атлантическото крайбрежие и в части от Мексиканския залив: 
Американският президент  Джо Байдън забрани офшорните сондажи в огромна зона от крайбрежните райони на  САЩ, две седмици преди Доналд Тръмп да встъпи в длъжност. В изявление на Белия  дом се казва, че декларацията защитава повече от 625 млн. акра водни площи,  предадоха световните агенции.    Забраната обхваща цялото  атлантическо крайбрежие и източната част на Мексиканския залив, както и  тихоокеанското крайбрежие на Калифорния, Орегон и Вашингтон, и част от  Берингово море край Аляска.    "Тъй като  климатичната криза продължава да заплашва общности в цялата страна и ние  преминаваме към икономика на чистата енергия, сега е времето да предпазим тези  брегове за нашите деца и внуци", заяви Байдън. Действието не засяга енергийното развитие по съществуващите  офшорни договори за наем и няма да попречи на продажбата на повече права за  сондиране в богатия на газ залив Кук в Аляска или в централната и западната  част на Мексиканския залив, които заедно осигуряват около 14% от петрола на САЩ  и добива на природен газ.  Президентът определи хода като постигане на внимателен баланс  между опазването и енергийната сигурност.  "Ясно ми е, че сравнително минималният потенциал за  изкопаеми горива в районите, които са обхванати от днешните два меморандума, не  оправдава рисковете за околната среда, общественото здраве и икономическите  рискове, които биха дошли от нов лизинг и сондиране. Не е нужно да избираме  между опазването на околната среда и растежа на икономиката ни, или между  поддържането на нашия океан здрав, нашите брегове устойчиви и храните, които  произвеждат сигурни – и поддържането на енергийните цени ниски".    Забраната няма крайна  дата и може да се окаже юридически и политически трудно за Тръмп да я отмени.  По време на предизборната си кампания републиканецът обеща да  "разгърне" местния добив на изкопаеми горива в опит да намали  разходите за газ, въпреки че в страната вече се наблюдава рекордно висок добив.Доналд Тръмп може да издаде заповед за отмяна на днешните  постановления, веднага щом встъпи в длъжност, точно както направи при  оттеглянето на президента Барак Обама през 2017 г. Въпреки това обаче, базиран  в Аляска федерален окръжен съд отхвърли отмяната на Тръмп и нито един  апелативен съд не се произнесе по въпроса.

Title Главчев: Надявам се, че до ваканцията по Великден депутатите ще приемат бюджета за 2025 г.: 
Служебният премиер Димитър Главчев заяви, че правителството е  изпълнило задълженията си, като е внесло в парламента проектобюджет за 2025  година, предаде БТА.  По думите му, Народното събрание е имало три възможности - да  го приеме, да го прекрои или да го отхвърли, но депутатите са излезели в  Коледна ваканция.   "Когато внасяхме бюджета, казах, че при едно  обстоятелство ще го изтеглим, това е – ако надхвърлим 3-процентовата рамка на  дефицита, изискването за еврозоната", коментира Главчев, отбелязвайки, че  сега на ход са народните представители.  "Надявам, че до следващата ваканция, която е по  Великден, ще могат да го приемат", каза пред журналисти Главчев, след като участва в традиционния богоявленски  водосвет на бойните знамена пред паметника на Незнайния воин в София.  Главчев припомни, че правителството е внесло и специален  закон до приемането на редовен бюджет за тази година.  "Дадохме възможност да се получат доходите, които са  предвидени и то в рамката на бюджета за 2024 г.", обясни Главчев относно  специалния закон. По думите му е било предвидено и решение за увеличение на  заплатите, както е било предвидено с промени в законопроекти, като например -  за военнослужещите и учителите. Премиерът изрази надежда, че депутатите ще  припознаят и ще гласуват внесения специален закон.  Премиерът също така заяви, че очаква и се надява да има  редовен кабинет. Според него е рано да се говори за избори, тъй като не е  започнала процедурата по връчване на мандатите.  По-рано президентът Румен Радев обяви, че ще даде още малко  време преди да връчи първия мандат за съставяне на правителство.    Радев ще даде още време преди връчването на първия мандат

Title 17-годишният Наско Додов извади кръста от водите на Тунджа в Ямбол: 
С Богоявленски водосвет и освещаване на бойните знамена отбелязаха в Ямбол  големия християнски празник. За спасяването на кръста в ледените води на Тунджа  скочиха 25 смелчаци.  17-годишният Наско Додов, ученик в гимназията по строителство "Кольо  Фичето", извади кръста от водите на Тунджа и си пожела:    "Най-вече здраве, защото всичко друго се постига, само здравето няма  откъде да го вземеш и се радвам, щастливец съм, че извадих кръста".  За пръв път от десетина година градският ръкав на река Тунджа беше скован  от лед и се наложи пожарникари предварително да го разбият с моторна  лодка.   Архимандрит Димитрий благослови събралото се множество:  "Народното поверие казва, че когато замръзне водата, годината ще е  хубава. Всички се надяваме на хубава година - да спрат тези крамоли, да спрат  тези войни, надяваме се всички да бъдат благоразумни. За това се молим и в  църквата".    На днешния Йордановден имен  ден празнуват близо 2000 ямболци.

Title Стотици българи почетоха паметта на Христо Ботев в Калофер: 
Стотици българи от цялата страна се включиха в честването на 177-та годишнина от рождението на поета-революционер Христо Ботев в родния му град Калофер. Тържеството започна с военен ритуал за полагане на цветя пред паметника на Ботев и майката на поета Иванка Ботева в националния музей "Христо Ботев". По традиция с изпълнението на първото стихотворение на Христо Ботев „Майце си“ от актьора Златко Павлов започна церемонията в Националния музей Христо Ботев в Калофер. Поднесени бяха цветя пред паметниците на поета и неговата майка Иванка Ботева. Пред паметника на великия българин в едноименния мемориален комплекс кметовете на Калофер Драгомир Боев и Карлово Емил Кабаиванов произнесоха слова за живота и подвига му. Боев говори за доброволчеството в родния град на Ботев, а Кабаиванов за примера, който революционерът ни е дал.

Title Продължава разчистването на Троянския проход: 
Продължава разчистването  на Троянския проход през пътя Троян - Кърнаре, съобщиха от Агенция "Пътна  инфраструктура".     Преминаването през него  бе временно ограничено за всички моторни превозни средства след снеговалежите в  края на декември.     В най-високия старопланински  проход на места преспите достигаха до 2-3 метра. Ако няма силен вятър в  следващите дни и нови валежи, движението  през прохода се очаква да бъде възстановено за  превозните средства до 12 тона.

Title 18-годишният ученик Калин Узунов спаси Светия кръст в Бургас /СНИМКИ/: 
18-годишният ученик от  Природо-математическата гимназия Калин Узунов спаси Светия кръст в Бургас. Той  е състезател по водна топка. Стотици жители на града се събраха на крайбрежната алея и Централния плаж, за да наблюдават ритуала. Той по традиция се провежда от Моста до Морското казино.    Младежът бе един от 55-те  смелчаци на възраст  от 16 до 72 години, които се включиха в богоявленския ритуал при температура на морската вода от 7 градуса, а на въздуха от 9  градуса, слънце и тихо море. Той сподели:"Пожелавам здраве и успехи на всички, които скачаха и всички останали. Скачам трета поредна година. Много съм горд, че тази година ми се усмихна късмета!"    Най-възрастният, скочил  за кръста, е 72-годишният Васил Николов.Богоявление в Бургас започна с празнични камбани, които възвестиха появата на духа божий и светлината, които са мисията на християнството, а  Богоявление утвърждава силата на Светия дух. Според библейския разказ на  днешния ден Исус влязъл във водите на река Йордан, за да се кръсти, тогава небето  се отворило и духът божи във вид на гълъб изразил своето благоволение. Тържествена литургия в храм „Св. Кирил и Методий“ постави началото на празника.  За смисъла на празника говори Н П Сливенския митрополит Арсений.Руснаци и украинци се  събраха в най-големия бургаски храм, за да се помолят за мир на днешния празник  Богоявление. Светлана  от украинския град Борислав е пристигнала в Бургас преди 6 месеца, след като  губи брат си във войната, а Татяна от Москва живее тук със сина си от 2 години.  И двете днес влязоха в храма, за да се помолят за мир.Повече чуйте в репортажа.

Title 19-годишен курсант спаси кръста от водите на Янтра във Велико Търново: 
19-годишният курсант Калоян Калчев от Националния  военен университет спаси богоявленския кръст от водите на Янтра във Велико  Търново.    След светата богоявленска литургия, на площада пред  крепостта "Царевец" бригаден генерал Иван Маламов прие военния строй.  Беше осветено бойното знаме на Националния военен университет "Васил  Левски".    С камбанен звън литийното шествие продължи към  Владишкия мост, където никополският епископ Матей благослови присъстващите и  потопи светия кръст в Янтра:    "Нека да имат вярата в сърцето, надеждата за  бъдещи блага, любовта към бога! Амин!"    Близо 50 смелчаци скочиха в Янтра.    Богоявленският кръст беше спасен от 19-годишния курсант разузнавач от Ямбол Калоян Калчев:    "За мен е голяма чест, че в този празничен ден  успях да хвана кръста. Усещането е невероятно, голяма тръпка е. Пожелавам всички  хора в България да са здрави".Празнуваме Богоявление - един от най-големите християнски празнициСнимка: Здравка МаслянковаСнимка: Здравка Маслянкова

Title Изложбата "Тридесет и три години катедра "Метал" в НХА" представя най-значимите творби от последните 8 години: 
Тази вечер (6 януари 2025 г.), от 18.00 часа, в галерия "Академия“ ще бъде открита изложбата "Тридесет и три години катедра "Метал“ в НХА“. Събитието се осъществява в рамките на Конкурса за финансиране на проекти за присъщата научна и художественотворческа дейност на Националната художествена академия. Заедно с изложбата тази вечер, ще бъде представен и юбилеен каталог по проекта.В изложбата и в каталога ще бъдат представени най-значимите студентски произведения през последните 8 години. Те са реализирани като учебни задачи и дипломни работи в различните жанрови направления и специализираните ателиета на специалност "Метал“.Пред Радио София доц. д-р Мирена Златева сподели, че изложбата може да бъде окачествена като продължителен и задълбочен труд."Всички, които дойдат ще видят една изложба, ретроспективна по своя характер за работата на преподавателите и студентите. Самото заглавие на изложбата подсказва, че правим една равносметка за последните 8 години какво се е случило при нас и какво продължава да се случва. Действително показваме най-доброто“, посочи доц. Златева.Александра Боянова е студент във втори курс в НХА. Казва, че още в гимназията е успяла да проследи събитията и работата в Академията."Още при подреждането на изложбата имаше настоящи и вече завършили студенти, и всеки има своята уникална част, не само с работите си, но и с начина, по който са поднесени“, казва Александра.По думите на доц. д-р Мирена Златева, всички настоящи и бивши студенти от специалност "Метал“ се чувстват като едно голямо семейство."За 8 години са около 50 души. Бивши студенти идваха да подкрепят подреждането. Отношението им, спомените им и атмосферата, която се създава, дори само при една подредба, за нас като преподаватели, е удоволствие. Изложбата събира жанрове в метала – от една страна са ювелирните форми и бижутата, от друга страна са медалната скулптура, формите за наградни знаци, монети и др., пластиката, скулптурата за интериор и за екстериор. Зрителите ще видят голямото многообразие на нашия занаят“, обясни доц. Мирена Златева.Изложбата може да бъде видяна до 19 януари на ул. "Шипка" 1.Подробности можете да чуете в звуковия файл.Снимки: НХА и Радио София

Title Радев ще даде още време преди връчването на първия мандат: 
Президентът Румен Радев заяви, че ще даде още малко време  преди връчването на първия мандат за съставяне на редовно правителство, за да  не хвърлят политиците държавата в нови избори.   "Политическите партии трябва да спрат да си играят със  съдбата на хората", посочи държавният глава, след като вчера от ГЕРБ  обявиха, че прекратяват преговорите за съставяне на правителство.ГЕРБ прекратява преговорите за правителство заради несъгласия с ДБТой определи като безотговорно поведението на политическите партии и  коментира още какво би направил в бъдеще:    "В тази обстановка аз ще дам още малко време, няколко дни, с надеждата  преговарящите да осъзнаят, че тяхната отговорност не е само пред собствените им  партии и избиратели, а пред целия български народ".    Радев присъства на традиционния богоявленски ритуал в София за освещаването  на бойните знамена, флаговете и знамената-светини на Българската армия.    Президентът коментира и още една важна тема - тази за избора на главен  прокурор:        "Вече завих, че този Висш съдебен съвет нееднократно  показа, че е изтъкан от зависимости и подвластен на политическа конюнктура. Още  повече, че той е с изтекъл мандат. В тази ситуация мисля, че не този Висш  съдебен съвет може да избира главен прокурор, а имаме и само един кандидат.  Това в никакъв случай няма да допринесе за възвръщането на доверието в  съдебната система".
Партиите все пак могат да се разберат, посочи от своя страна служебният  премиер Димитър Главчев, който очаква да има редовен кабинет, защото още не са  започнали процедурите по връчването на мандатите. Рано е да се говори за  избори, каза още Главчев. Традиционният богоявленски  водосвет на бойните знамена, флаговете и знамената-светини на Българската армия  беше отслужен за първи път от Негово Светейшество българския патриарх и  Софийски митрополит Даниил.    На церемонията присъстваха  редица държавни и политически лидери.     снимки: БТА

Title Отбелязахме Богоявление (снимки+видео): 

На 6 януари Българската православна църква отбелязва празника Свето Богоявление. Това е третият по значимост християнски празник, а според библейската легенда, на този ден Йоан Кръстител покръстил Исус Христос в река Йордан. Богоявление е!Българите наричат празника Йордановден. На този ден се извършва освещаване на водата и се чества с литургия и празничен водосвет.Празнуваме Богоявление - един от най-големите християнски празнициЙордановден бе отбелязан тържествено във Видин. Празникът започна с тържествена Света литургия в катедралния храм "Св. вмчк. Димитър Солунски". Литургии бяха отслужени и в останалите храмове от Видинската епархия.Видинчани се помолиха за здраве и късмет през Новата година.Тържеството по случай Йордановден продължи с празнично шествие, което премина през площад "Бдинци", покрай Общинския драматичен театър "Владимир Трандафилов" и продължи в Крайдунавския парк. Поради продължаващите ремонтни дейности в района на централния градски плаж, тази година тържественият ритуал по спускане на Светия кръст във водите на река Дунав бе извършен в района зад паметника на Съпротивата. Водосвет отслужи архимандрит Самуил, служител на Видинската епархия.Осем души скочиха във водите на Дунав, а кръстът бе изваден от Красимир Топчийски, на 38 години, преподавател по "Информатика и информационни технологии" във видинската природоматематическа гимназия "Екзарх Антим I".На тържеството присъства кметът на Община Видин Цветан Ценков и представители на общинското ръководство. Инициативата бе обезпечена от служители на Българския червен кръст, които всяка година осигуряват безопасност на събитието.Според поверието, късметлията извадил кръста от ледените води ще бъде здрав, щастлив и честит през цялата нова година. На Йордановден се правят прогнози за времето и плодородието, като за добър знак се счита, ако денят е сух и студен.Видео:На големия християнски  празник – Йордановден във Враца, Богоявленският кръст бе „спасен“ от 35-годишния Иван  Иванов от село Згориград, съобщава Жоро Александров. Празничната програма стартира с водосвет за здраве и  благополучие, отслужен от Негово високопреосвещенство врачанският митрополит  Григорий.    В традиционното  отбелязване на Йордановден във водите на река Лева се хвърлиха над 50 души от  Враца, Згориград и квартал Бистрец, като най-малкият участник бе на 12 години.    Преди ритуала бяха  осветени бойните знамена на Военно формирование 54 990, с командир подполковник  Симеон Гаджев.    Стотици хора се събраха на бреговете на река Огоста  в Монтана, за да видят спасяването на Богоявленския кръст, информират от Общината. Общо 32-ма мъже и момчета се хвърлиха в ледените води да  го търсят. Тридесетгодишният Александър Иванов от Монтана пръв стигна до  Христовата светиня. Той участва и за пръв път в надпреварата.    Както навсякъде в страната и в Монтана един от  най-големите християнски празници   започна с Божествена Света литургия. Негово Високопреподобие архимандрит Антим, протосингел на Видинска света  митрополия и отец Емил от храм „Св. Св. Кирил и Методий“ отслужиха водосвет на  моста, от който бе хвърлен Богоявленския кръст. Архимандрит Антим благослови смелчаците, готови да последват кръста в  реката. Кметът на Монтана Златко Живков пожела на всички присъстващи живот,  здраве и благополучие, и връчи парична награда на Александър.     За втора година в река Огоста се изви мъжко хоро,  загърнато от националния трибагреник.     В Монтана 623-ма души с името Йордан, Йорданка,  Йордана Данчо и Дана празнуват имен ден. Най-възрастният от тях е на 94 години,  а най-малкият на 2.30-годишният Ани  Сашков извади богоявленския кръст на Йордановден в Лом, съобщава сътрудникът ни Владимир Недев. „Пожелавам на всички, в  цяла България, да са живи и здрави, както много берекет и щастие” – пожела  победителят в надпреварата за разпятието, който скача за втори път за кръста.     Кметът Цветан Петров поздрави ломчани с празника.     „Честити да са всички именици и да носят с гордост името си. На всички  юнаци, които участваха в спасяването на Христовия кръст, пожелавам да са здрави  и силни през цялата година.” – каза градоначалникът в словото си и пожела на  жителите на общината новата година да е успешна, мирна и здрава.    Народният представител от „ДПС – Ново начало” Надя Петрова също поздрави  ломчани и пожела на всички здраве, щастие и успехи.     Богоявленскияг водосвет за здраве и благополучие отслужи отец Нестор, а  празникът, който се проведе на понтон №2 в Дунавския парк, уважиха още  председателят на Общинския съвет Пенка Пенкова, общински съветници,  представители на местната администрация и много граждани. Градоначалникът връчи  на седмината смелчаци, които скочиха в реката за разпятието, парични награди,  осигурени от Община Лом, а Калин Иванов  пък предостави наградата си за един от дневните центрове за деца. В община Белоградчик отбелязаха Йордановден, информира Наско Цанов. Край  село Горен Чифлик се проведе ежегодното тържествено хвърляне на Светия кръст  във водите на Стакевска река. Тържеството по повод Богоявление (Йордановден) се  организира от Видинската света митрополия, Община Белоградчик и кметския  наместник на село Чифлик - Савина Спасова.    Началото  бе поставено със Света литургия в храм „Св. вмчк Георги Победоносец” и Велик  Богоявленски водосвет, след което Негово Високоблагоговейство отец Рафаил - архиерейски наместник на Белоградчишка духовна околия извърши традиционното хвърляне  на Светия кръст във водите на Стакевска река.     В  надпреварата за улавяне на кръста се включиха петима смелчаци - Иван Доцински,  Мартин Доцински, Денис Димитров, Мартин Милков и Иван Александров. Сред тях  имаше както ветерани, така и такива, които изявиха желание да участват за първи  път. Най-младият участник тази година бе Денис Димитров, който е на 14 години.  От всички включили се, Мартин Доцински бе този, който улови Светия кръст.    В  своята реч кметът на Белоградчик Боян Минков отбеляза, че рекордно много хора са  се събрали на събитието, а това само по себе си говори достатъчно. Той поздрави  всички участници и честити Йордановден на присъстващите. Минков награди с  парични премии и грамоти взелите участие момчета.    По  случай празника за всички присъстващи бе организирана почерпка, а музикалното  озвучение подтикна много от дошлите да изиграят няколко хора.    Към  днешна дата на територията на Община Белоградчик живеят 24-ма души, които носят  името Йордан.     След  Великия водосвет литийното шествие в Мездра стигна до стария мост на река Искър  при Археологически комплекс ”Калето”, съобщава Петко Котларски. Четирима бяха смелчаците, които скочиха за кръста  хвърлен от иконом Данаил Цинцарски в ледените води на реката.    За втори път 22-годишният бивш възпитаник на ПГ "Васил Левски" и именик Божидар Ватов бе щастливецът с кръста в ръка. Стотици бяха  гражданите, събрали се на моста за да присъстват на ритуала.С литийно  шествие, водено от гайди и тъпани, моравчани стигнаха до вира под "Радово поле", където се състоя ритуалът по спасяване на Божия кръст. Във водата скочиха осем смелчаци, сред които най-малкият беше на 8 години, а най-възрастният на 62.    Щастливецът  с кръста в ръка се оказа синът на кмета Росен Ценов – Емил. Той бе награден от Църковното настоятелство на храма със 100  лева, които дари за предстоящия му ремонт. Бутилка вино получиха всички  участници в спасяването на кръста.    След това под  звуците на гайдите се изви ледено хоро и накрая всичко приключи със  задължителната почерпка.За първи път  в село Ослен Криводол големият християнски празник Богоявление се  чества според старите български обичаи и църковни традиции.    Църковен  звън оповести началото на празника, а вратите на храма бяха отворени за  желаещите да запалят свещичка и да се помолят за здраве и благополучие.    Богоявленската  Света литургия и Великият водосвет бяха извършени на брега на Средна река от  енорийски свещеник отец Васил и събраха много хора от селото.     Трима млади  смелчаци търпеливо очакваха момента на хвърляне на кръста в ледените води на  реката. Най-бърз се оказа Пламен Методиев от Ослен Криводол, който грабна  кръста и според поверието тази година за него и семейството му ще бъде здрава и  благословена.    След мъжкото  хоро във водите на реката, младите мъже бяха благословени от отец Васил, а  Пламен получи и парична награда от 50 лева, които дари на църквата.    Всички  присъстващи си взеха от светената вода, за да осветят домовете си.

Title Турските власти конфискуваха над 800 кг наркотици: 
Турските власти са конфискували 839 кг наркотици и 1  168 042 броя наркотични таблетки в операции под кодовото название "Наркокапан-5" в редица окръзи на страната. Това съобщи турският  министър на вътрешните работи Али Йерликая в  социалните мрежи, цитиран от турската национална радиотелевизионна корпорация  ТРТХабер.    Операциите са били проведени в продължение на две  седмици  в 77 от общо 81 окръга на  страната, сред които Анкара, Истанбул, Измир, Газиантеп, Кония и Адана.    Задържани били 1713 души по подозрения за търговия с  наркотици, предаде БТА.    Операциите са били осъществени координирано с  републиканската прокуратура и регионалните Дирекции за борба срещу наркотрафика  и организираната престъпност към Генералната дирекция по сигурността.Гърция: 16 задържани в операция срещу турски престъпни банди

Title Георги Татаров най-резултатен за победата на Гротацолина: 
Българският волейболен национал Георги Татаров направи отличен мач за Гротацолина, който победи Падуа с 3:1 (19:25, 25:20, 25:21, 25:22) в мач от четвъртия кръг на втория полусезон на италианската Суперлига.Татаров бе най-резултатен за тима си с 19 точки - 17 от атака (55% успеваемост), една блокада и един ас. Татаров имаше и 50% при посрещането. Гротацолина се измъкна от дъното на класирането, като вече е на десето място с 15 точки, като изпревари Таранто и Монца.Отборът на Кучина Лубе (Чивитанова), за който не игра Александър Николов, се наложи над водения от Радостин Стойчев Верона с 3:0 (27:25, 25:19, 25:14). Чивитанова излезе на четвърта позиция в подреждането с 30 точки от 14 мача, докато отборът от Верона е едно място по-надолу в класирането.

Title В Пловдив откриха училището на бъдещето: 
„Днес откриваме училището на бъдещето!“ – с тези думи министърът на образованието и науката Галин Цоков приветства учениците и ръководството на Основно училище „Екзарх Антим Първи“ в Пловдив. С официална церемония бе открита изцяло модернизираната сграда на училището и новият му физкултурен салон. Обновената училищна сграда разполага с 22 класни стаи, които са шумоизолирани, светли и просторни, а коридорите са обезопасени. Сградата е санирана, подменена е дограмата, изградени са нови електрическа и ВиК-инсталации, има система за пречистване на въздуха и за известяване при пожар, монтиран е и асансьор. В ремонта са вложени над 5 милиона лева от Националния план за възстановяване и устойчивост, а физкултурният салон, който е с размери на малка спортна зала, е изграден с 1,8 милиона лева, осигурени от образователното и спортното министерство. От построяването си досега училището не е имало физкултурен салон.Министър Галин Цоков отбеляза, че училището на бъдещето е не само нови и оборудвани класни стаи, а преди всичко е свързано с учителите и учениците в него. Той изрази надежда, че ОУ „Екзарх Антим Първи“ ще продължи да е иновативно и водещо не само в Пловдив, но и в страната.Министърът каза още, че до 2027 година ще приключи започналият през 2023-та мащабен проект за модернизиране на образователната среда в България. Той обхваща 128 образователни институции в цялата страна, от които 79 са училища, и за тях са отделени около 248 милиона лева по Националния план за възстановяване и устойчивост.„Заедно пишем история и след време във филмчето за това училище ще бъде добавен и този ремонт, който го прави модерно“, заяви кметът на Пловдив Костадин Димитров.На официалната церемония присъстваха още ресорният заместник-кмет Владимир Темелков, кметът на район "Централен" Георги Стаменов, началникът на РУО-Пловдив Иванка Киркова и родители.

Title Спомен за Сергей Джоканов: 
6 месеца без Сергей Джоканов – музикантът, който е автор на  незабравими мелодии, включително сигналите на предаването по  "Хоризонт" "12+3". Той е значима личност за програмата,  защото именно в БНР той създава една част от своите композиции.     Днес в Учебно-практическия и изследователски център за  компютърно музициране и саунд дизайн "Станислав Станчев – Стенли" на  НБУ ще се проведе представяне на творчеството на Сергей Джоканов като част от  фестивала "Вселената на компютърната музика - Симо Лазаров". За първи  път ще бъде представена част от последния албум на Сергей Джоканов  "Богомилите".     "В рамките на фестивала, в рамките  на съпътстващите събития решихме да посветим една вечер на Сергей. Мисля, че той го заслужава", отбеляза  пред БНР и предаването "Хоризонт до обед" композиторът проф. Симо  Лазаров. проф. Симо Лазаров    "Сергей  беше много чувствителен човек, музикант, който умееше да вниква в съдържанието  на предаването, което правеше. Обикновено текстът на самото предаване, което  трябва да се озвучи, го правеше с много финес, с много прецизно вникване в  съдържанието, в темата. Това, че беше много сензитивен като музикант и човек  много помагаше да съумее да обедини музика и текст в едно. Огромна част от  нещата, които правихме в студиото за електронна музика, бяха именно направени  по този начин – прочитаме текста, казваме как да тръгне и да се развие музиката,  какви тембри са необходими и започваме", разказа той.    Съпругата на Сергей Джоканов - Славея Христова,  си спомни, че той винаги е говорил с любов за годините си в БНР. "Винаги е  казвал, че това е най-хубавото време", посочи тя и добави:    "Той правеше опит не веднъж да  се върне в Радиото, имаше желание – не на някаква ключова позиция, а просто да  бъде до любимата музика, до заниманието, което го изпълваше с толкова любов и вдъхновение". Славея Христова, съпруга на Сергей Джоканов    По думите ѝ Сергей е бил много  отдаден на всичко, което е правил – с желание, подготовка и дисциплина. Никога  не падаше духом, никога не се отчайваше, подчерта Христова.      Сергей обръщаше голямо внимание на  интересни теми, които понякога се неглижират в медийното пространство, отбеляза  още проф. Лазаров. Той обяви, че в момента Ангел Пенчев и Юрий Стойков работят по  възстановяването на албума "Богомилите". След това ще бъде  организирано и издаването му като албум и диск, увери композиторът. Съпругата на Сергей Джоканов се  надява ако не целия, то поне част от албума да бъде издаден. Тази вечер ще чуем  съвсем малка част от него, каза тя.    Цялото интервю на Ирина Недева със Славея  Христова и проф. Симо Лазаров  в предаването "Хоризонт до обед" чуйте в звуковия файл.

Title Русия съобщи, че е превзела град в Донецка област: 
Руските сили са поели контрола над Курахове - град в  украинската Донецка област, съобщи днес руското Министерство на отбраната,  цитирано от Ройтерс.    Превземането на Курахове "значително затруднява  логистичната и техническа подкрепа" за украинските сили, добавиха от  министерството.    Курахове се намира на 32 км южно от Покровск - важен  логистичен център, към който руските сили напредват от месеци.Зеленски: Първо среща с Тръмп, после преговори с ПутинУкраинските военновъздушни сили съобщиха днес, че са  свалили две крилати ракети Х-59, изстреляни от Русия тази нощ.    От общо 128 дрона, пуснати от Русия, 79 са били  свалени, а 49 "дрона имитатори" не са достигнали целите си, съобщи  същият източник, цитиран от БТА.    При атаката са нанесени щети на търговски обекти и  жилищни сгради в пет украински области, но няма данни за жертви и ранени,  посочиха украинските военновъздушни сили.

Title Слабо подобрение на бизнес активността в еврозоната в края на 2024 г.: 
Икономическата активност в еврозоната се подобри слабо през  декември 2024 г., но остава на негативна територия, тъй като бизнес дейността в  промишлеността продължава да се влошава на фона на подновена експанзия в  сферата на услугите, показват окончателните данни от ежемесечното бизнес  проучване на S&P Global и Търговската банка на Хамбург (Hamburg Commercial  Bank).  Общият PMI индекс на S&P Global, включващ активността в  промишлеността и сферата на услугите, се повиши през декември до двумесечен  връх от 49,6 пункта спрямо 48,3 пункта през ноември и предварителен индекс на  ниво от 49,5 пункта. Въпреки подобрението, бизнес активността в еврозоната  остава на негативна територия (индекс под 50,0 пункта) за втори пореден месец.  Индексът PMI, определящ активността в сферата на услугите, се  повиши в края на миналата година до 51,6 пункта, излизайки отново на позитивна  територия (над важното ниво от 50,0 пункта), след като през ноември спадна под  това важно ниво за пръв път от 10 месеца насам.Графика на общия PMI индекс и на БВП на еврозоната  "Поглеждайки назад, 2024 г. не беше толкова лоша година  за сектора на услугите. Първата половина започна умерено, растежът след това  отслабна, но като че ли се възстанови малко към нейния край. Заетостта в  услугите нарастваше през цялата година, въпреки че увеличението през декември сравнително  малко. Постоянният спад на натрупаните поръчки е тревожен, но не се е сринал  напълно. Доставчиците на услуги запазиха увереността си, като бъдещите бизнес  перспективи са до голяма степен положителни и дори се подобряват през декември,  въпреки че индексът, измерващ настроението, е под дългосрочната средна  стойност", коментира главният икономист на HCOB д-р Сайръс де ла Рубия.  Общите PMI индекси и на три от четирите водещи икономики в  еврозоната - на Германия, Франция и Италия, се подобриха слабо през декември,  но останаха под важното ниво от 50 пункта, като само съответният индекс на  Испания скочи до 21-месечен връх от 56,8 пункта.

Title Хулио Веласкес: Давам си сметка за предизвикателствата в Левски: 
Новият старши треньор на ПФК Левски Хулио Веласкес говори за първи път пред медиите. Преди началото на пресконференцията испанецът получи фланелка на отбора от Даниел Боримиров."За два три дни си стиснахме ръцете. В последните няколко дни водихме разговорите. Разбира се, това време ми бе необходимо аз и моят щаб да анализираме Левски и какво представлява българското първенство. Разбира се, запознавайки се с всички тези факти, много добре си давам сметка за предизвикателството, което стои пред мен. Аз винаги искам и ми е приятно да съм в отбор, който се бори за челните места, а не за изпадане. Изключително съм благодарен на ръководството, че се спряха мен и ми се довериха. Убеден съм, че с работата и енергията, която ще вложим ще постигнем резултатите, които искаме", започна Веласкес."Левски е изключително голям клуб. Приемам предизвикателството, защото знам с какво разполага отборът и вярвам в играчите. Със сигурност се търсят високи резултати. Отборите, които съм водил са изпадали в различни ситуации, но най-важното винаги е било да се играе добър офанзивен футбол. Играчите да участват активно в двете фази, обичам да сме доминиращи и да играем често с топката, с ясна визия как да развием атаките. За мен е абсолютно фундаментално привържениците ни да се чувстват горди от стила на отбора, допълни испанецът, който подписа до 2026 година."Всеки треньор изгражда отбора си по различен начин. Аз никога нищо не съм получил даром. Преди 27-28 години започнах да тренирам малки деца и с много работа постигнах това да съм от долните лиги до първите първенства на страните. В съвременния футбол всичко е много интензивно и има различни фактори за това кой треньор колко време остава на дадено място", изтъкна новият треньор.Мажоритарният собственик на Левски Наско Сираков обясни как е бил избран Хулио Веласкес и призна, че той не е бил първи избор за треньор."Последните 20 дни бяха много напрегнати за цялата синя общност. За нас бяха още повече. Благодаря на Хулио, с когото се разбрахме изключително бързо. Приветствам го с добре дошъл и да се превърне в част от историята на Левски и да се изкачи на тези снимки, в което не се съмнявам. Това, което му казах вчера, е че не се съмнявам в начина му на работа. Всеки се нуждае от малко късмет. На добър час и много работа. Ще ви излъжа, ако ви кажа, че е бил първи и единствен вариант за треньор. Разглеждахме и други кандидатури. Има хора в клуба, които изгледаха над 100 мача на различни треньори. Изключително сме доволни, че Веласкес е тук, за да градим футболен проект", бяха първите думи на Сираков."В клуба се гледаха изключително голям брой треньори. Както казах, впечатли ме начинът, по който играят отборите на Хулио. Имам много футболни хора приятели в Испания. Допитал съм се до повечето от тях. Няма човек, който да не ми е казал положителни неща за Хулио. Не се съмнявам в неговата работа, пожелавам му късмет", разясни мажоритарният собственик на "сините".

Title Втора оставка в сливенската болница след видеоклипа с бебетата: 
Районната прокуратура в  Сливен днес се самосезира по случая с танцуващите с бебета във видеоклип  медицински лица от Неонатологичното отделение в МБАЛ "Д-р Иван  Селимински". Ще се проверяват дали с действията си двете медицински лица  са застрашили живота и здравето на бебетата. От днес в болницата се очаква да  започне и проверка от Министерство на здравеопазването, разпоредена от ресорния министър Галя Кондева.     Тази сутрин второто  медицинско лице замесено в случая си е подало оставката. Това е медицинският  асистент Ралица Недева, каза директорът на болницата д-р Васислав Петров:    "Както знаете едната  подаде молба на 29 декември, а другата днес сутринта ме чакаше като дойдох на  работа и подаде молба за напускане. Така че не се наложи аз да я уволня тя сама  прецени, че няма как да работи в нашата болница".След скандалния клип с бебетата започва проверка в сливенската неонатологияВ момента върви и вътрешна  проверка в отделението:    "Днес съм изискал  рапорти и писмени обяснения от дежурния персонал тогава, от началника на  отделението, от старшата медицинска сестра. Това, което засега сме уточнили, че  към нея дата в отделението, става дума за 27-ми, когато е направен този клип,  на тази дата в отделението е имало 16 деца, 8 от които са били във физиологичния  сектор всъщност, където е сниман този клип. Към този момент не можем да кажем  кои са децата, защото самата здравна асистентка каза, че не знае кое дете е  взела, когато се е снимала. Така че ние продължаваме да правим нашите проверки,  за да уточним действително кои са били тези деца".    Д-р Петров коментира още,  че е много огорчен от действията на двете вече бивши служителки, защото са  лепнали незаслужено петно на едно от най-добре работещите отделения в болницата  – "Неонатологията".Роднини на новородено се канят да съдят медиците от клипа с бебетата в Сливен

Title Диана Димова за смъртта на непълнолетните мигранти: Циничен опит на МВР да прикрие отговорността си: 
"Успяхме да издирим семействата. В момента тече  процес по идентификация. Не мога да ви опиша в какво състояние са близките".Това каза пред БНР Диана Димова от "Мисия Криле"  за развоя на трагичния случай със загиналите в Странджа в навечерието на Нова  година непълнолетни мигранти.    Организацията от Стара Загора, която получи един от призовете  "Човек на годината", участва със спасителни екипи в издирвателните  мероприятия.Фондация „Мисия Криле“ с престижна награда в конкурса „Човек на годината“За две от починалите момчета е в ход разпознаване на  място, но при третото дете няма да има възможност за такова от роднини, които са помолени да изпратят ДНК  материал, тъй като тялото не може да бъде разпознато само с оглед, поясни  Димова.     От  "Криле на годината" са подали сигнали още на 27 декември,  след като са ги получили на гореща телефонна линия от непознати номера.    Според Диана Димова има "два важни факта, които се опитват да бъдат отречени". Първият е,  че става въпрос за хора под 18-годишна възраст, което по думите ѝ е доказано. Най-малкият  от мигрантите не е бил навършил 16 години, когато е загубил живота си.     "По закона за  закрила на детето това са деца."     На видеата са се виждали признаци на хипотермия и индикации за дезориентация и измръзване,  уточни Димова.Подадохме шест сигнала до 112 за намерените на границата тела, докато децата бяха живи. Сигналите изчезнахаВтория факт, който се отрича, е че има подадени сигнали  още на 27-и, изтъкна Димова.    По думите ѝ, още в първите часове на 27-и е подаден първият сигнал, потвърден от дежурния  диспечер и препратен към граничен патрул. Следват още няколко опита да се  подадат сигнали същата нощ.    Има  много сериозно разминаване с данните за сигналите на "Гранична  полиция", подчерта Диана Димова.    От "Мисия Криле" са депозирали официално искане  да бъдат предоставени съответните записи  с денонощие по-рано, за да бъдат прослушани.     Ден по-късно - на 28 декември, сигналите вече са за мъртви тела, уточни  Димова.    Тя нарече това "циничен  опит на МВР да прикрие своята отговорност за своите действия или бездействия по  време на трагичния инцидент".    Три  патрула са се опитали да възпрепятстват спасителните екипи,  които са се легитимирали и са показали видеата за бедстващите. Бил е получен отказ за спасяването на  момчетата, а телата са били открити именно от международните екипи, а не от  отказалите съдействие служители на "Гранична полиция", разказа Диана  Димова.    "Всички искаме истината да излезе наяве и да видим има ли извършени нарушения от  властите, които са били сезирани."    "До момента  нито един разследващ орган не се е свързал с нас", декларира  представителят на "Мисия Криле".    Цялото интервю слушайте в звуковия файл.

Title Транспортни проблеми заради сняг и наводнения на Острова: 
Сняг и наводнения  продължават да създават проблеми с транспорта в Обединеното кралство. Части от  някои от най-натоварените магистрали в страната бяха затворени. Продължават  проблемите с полетите и на летището в Манчестър. Стотици училища днес не  отвориха врати.    Сложна и динамична е  метеорологичната обстановка в Обединеното кралство. Обявеният оранжев код вече  не е в сила, но лошото време продължава да създава проблеми от всякакво  естество, след като пресен сняг падна през нощта в Уелс, Централна и Северна  Англия и части на Шотландия.     В останалите части на  страната продължава да вали дъжд. Наводнени са участъци от основни магистрали,  което доведе до затварянето им. Околовръстният път в Лондон също бе затворен в  южния си участък, заради преобърнал се тир, който блокира всички платна. По  много други основни пътища са въведени ограничения на скоростта.     В резултат на наводнения  и паднали върху релсите дървета не се движат много влакове в Уелс и Англия.  Рано сутринта летището на Манчестър отново затвори. По-късно пистите бяха  разчистени от падналия пресен сняг и то отново работи, но много полети са със  закъснения. Закъснения има и на летището, което обслужва Лийдс и Брадфорд.     Повече от 65  предупреждения за очаквани наводнения са издадени само в Англия. Към края на  деня се очаква постепенно намаляване на валежите и подобрение на времето.Снегът отмени множество полети в Западна Европа

Title Варна чества Богоявление и 177 години от рождението на Ботев (СНИМКИ): 
С празнично архиерейско богослужение в Катедралния храм "Успение Богородично" започнаха тържествените прояви за Богоявление във Варна. Богослужението беше отслужено от Варненския и Великопреславски митрополит Йоан. Последва освещаване на бойните знамена пред светата обител и общоградско шествие по маршрут от площад „Св. св. Кирил и Методий“, площад „Независимост“, бул. „Княз Борис I“, бул. „Сливница“, площад „Антон Новак“ до Морската градина. Пред паметника на Христо Ботев в Алеята на Възраждането в Морската градина с военен ритуал бяха положени цветя и венци в памет на великия поет и революционер.От Първа буна ще бъде отслужен Велик Богоявленски водосвет и ритуал по традиционното за християнския празник спасяване на кръста от водите на Черно море.22-годишният Александър Аенски спаси Богоявленския кръст във Варнаснимки: Румен Сарандев

Title Любовта е това, което е на сърцето: 
"Дали   любовта е „сляпа“ или е от „пръв поглед“ – това могат да кажат хората,   които виждат. За нас любовта е това, което е на сърцето и на душата“.   Така незрящият актьор Андриян Асенов описа любовта в предаването "Любими   празнични истории". Заедно с него беше любимата му Радостина Павлова,   преподавател по пеене и пиано, също незряща.Двамата   се запознават в социалните мрежи, малко след като Андриян става   победител в предаването „България търси талант“ през 2019 година. Обичат   да ходят по концерти, на кино и театър, да се събират с приятели и да   правят дълги разходки.Андриян разказва за хубавите неща, които са се случили през изминалата година:"Имахме   много пътувания. Ходихме до Словакия, до Латвия, ходихме на почивки на   море и в планината. Наваксахме си от миналата година, защото тогава   имахме много ангажименти и нямахме време за себе си. Новата година ще   посрещнем в Троянския Балкан, в село Шипково“.Радостина се занимава с музика от 4-годишна. Тогава започва да свири на пиано."Пяла   съм във вокална група. След това в училище започнах уроци по пиано, а   през 2019 г. се записах в музикалната академия „Панчо Владигеров“,   специалност „Поп и джаз пеене“. Миналата година завърших бакалавър   успешно".Мечтае за голямата сцена и работи, за да стигне до нея."На   първо място трябва да знаеш как да се представяш през публиката. Да   бъдеш спокоен и да работиш много. Защото може да имаш талант, но 90   процента от този талант зависи от твоята работа и постоянство. При нас,   незрящите, реализацията като цяло е трудна. Дори сценичното поведение е   по-различно в сравнение със зрящите. Нужна е повече работа, трябва да се   набляга на актьорското майсторство. Защото няма как само с глас да   привлечеш публиката, трябва да имаш излъчване".Андриян   Асенов участва в постановки в театър-лаборатория „Алма Алтер“. Любимо е   превъплъщението му като българския министър-председател Стефан   Стамболов. През изминалата година започва да учи за масажист в   медицинския колеж „Йорданка Филаретова“. Но не смята да се отказва от   актьорството."Не   съм сигурен на 100 процента дали ще работя като масажист, защото ще ми   се натрупат доста неща. А все пак човек трябва да има време за себе си,   за семейството си“.И двамата чакат с нетърпение 2025 година, за да отидат на концертите на “Guns and Roses” и на Роби Уилямс.Повече чуйте в звуковия файл.

Title Британски екоактивисти искат колите "без щепсел" да се забранят от 2030-та година: 
Призив за забраната и на плъгин хибридитеБритански екоактивисти са вдигнали мерника на т.нар. plug-in хибриди. Те искат колите "без щепсел" да се забранят от 2030-та година, защото ги смятат за неекологични. Опоненти на идеята призовават пазарът на екоколи да еволюира естествено. Призивът за забраната и на плъгин хибридите идва от британската екологична група Electric Vehicles UK (EVUK). Това става в рамките на дебата във Великобритания от 2030-та година да се забрани продажбата на нови бензинови и дизелови автомобили. И консултациите, насочени към ускоряване на прехода към електрически транспорт. Дан Сизър от Electric VehiclesСпоред Дан Сизър от Electric Vehicles подобен преход би бил забавен, ако се чака до 2035-а година, след която във Великобритания няма да се продават и плъгин хибридите. Дан Сизър е категоричен, че оставането им в продажба до 35-а е „катастрофална грешка“, която може да подкопае репутацията на Обединеното кралство като лидер в зеления транспорт. Като част от движение, което разяснява ползите от изцяло електрическите коли, в Ютуб Дан Сизър обяснява:"Хибридите винаги са били нещо като свързваща технология - преди колите със зареждаеми батерии или никога непоявилите се превозни средства с водородни горивни клетки и двигателя с вътрешно горене. Те също са били и нещо като първоначално зарибяване на хората, които са се колебаели да се насочат направо към електрическите коли. На потребителите на хибриди винаги са били спестявани истините по отношение на ефективността на производителността и дори текущите разходи. Хибридите са нито риба, нито рак. Още по-лошо, плъгин хибридите са доста по-енергоемки в сравнение с колите изцяло на батерии. Дори и да бъдат постоянно и ефективно зареждани, което не винаги е така, според изследвания, често пъти не разчитат на електрическата мрежа. (А на двигателя си с вътрешно горене - ДОБРИ). От всички данни, които има, броят на продадените изцяло електрически коли надвишава този на хибридите. Заради конкуренцията на хибридите дори и някои от компаниите, които произвеждат само електрически коли, правят моделите си като „електрически превозни средства с удължен пробег“ - не разчитат само на захранване от батериите, а и на малък двигател. Тук има логика, ако се очаква да се пресече огромна държава. Но в крайна сметка – напълно електрическите коли са неизбежни."Как еволюират хибридните колиПазарът на екоколи да еволюира естествено. Това призова пред влога "Толк ТВ" Иън Колинс. Той е основател на лобистка група "Фейрфюъл", която защитава интересите на използващите изкопаеми горива. Самият Колинс кара хибрид и обяснява, че технологиите са достигнали до ниво, което е напълно екологично."Аз карам хибрид от около осем - девет години. Винаги можете да използвате двигателя, знаете, че двигателят с вътрешно горене зарежда батерията. А като шофирам в Лондон с под 30 километра в час, си карам на ток. Тоест, това е електрическо превозно средство, което отговаря на всички условия. Но за съжаление имаме такова бездарно правителство, такива съветници, които са се вторачили така силно в плана за нулеви емисии, че не виждат как този план става част от плана да се отървеш от конкуренцията на бензина и дизела. А това става само със забрани. Още не виждам логиката. Нищо от това няма смисъл. Винаги съм казвал, че трябва да оставим технологията за чистите горива да се развие по естествен път, защото емисиите на дизелови автомобили, на хибридните, са намалели драстично с 50%. Какво щеше да стане, ако ни бяха позволили да продължим това развитие от стандартите "Евро 6" до стандартите "Евро 7" или 8? В момента производителите не знаят кой път да поемат. Ако не спазват указите, ще бъдат глобени за неспазване на целите за производство на електрически превозни средства." Срокове и условия за забраната на плъгин хибридите "Помните преди години предишният премиер Борис Джонсън говореше за забраната през 2040. Обаче се събуди един ден и каза, "Хайде да е 35-а година". После стана 2030-а. А независимото изследване, което направихме, показа, че ползите от "забраната трийста година" е само една пета от разходите. С други думи, разходите са пет пъти повече от потенциалните ползи от мярката. И затова съм доста доволен, че другият предишен премиер Риши Сунак все пак реши за хибридите забраната да е от 2035-а. Сега новият премиер пак говори за 2030-та. В това няма логика. Това, което излиза от моя ауспух, е чисто. Много чисто. Толкова чисто, че плащам данъка си като за екоавтомобил.Обсъждането на сроковете и условията за забраната на плъгин хибридите продължава до 18 февруари. Британското правителство казва, че консултациите ще балансират интересите на бизнеса, потребителите и околната среда, като същевременно създават работни места и подкрепят прехода към чиста енергия. Индустрията казва, че мандатът поставя на риск работни места. Анди Палмър, бивш главен изпълнителен директор на Aston Martin и бивш оперативен шеф на Nissan казва, че пълните хибриди са "по-добро решение" от "меките хибриди, които не могат да се задвижват само с електричество. Но каза, че те използват "технология, която принадлежи на края на 90-те години".Британското правителство обаче планира да вдигне на 28 през 2025 г. и с 80 през 2030 г. - минимален процент изцяло електрически автомобили, които производителите на коли трябва да продават всяка година."Още по темата в звуковия файл.

Title Унгария: Законите срещу гражданското общество имат смразяващ ефект за граждани и медии: 
Давид Виг е директор на "Амнести  интернешънъл" в Унгария. В интервю на Ирина Недева за поредицата "Какво  е да си чуждестранен агент" на "Хоризонт до обед" той  описа въздействието на рестриктивното законодателство на Унгария върху гражданското  общество и медиите. Един от тези закони е прекопираният от Русия с различни  вариации Закон срещу чуждестранните агенти.    Давид Виг отбеляза смразяващия ефект върху  гражданското общество, медиите и образованието, като посочи случаи на уволнени  учители и забрана на събития. Той подчерта значението на службите на  гражданското общество и изрази оптимизъм за бъдещи правни победи, въпреки  настоящите икономически и социални предизвикателства.  Кажете  ни какво се случи през 2017 г., когато Унгария се опита да приеме  законодателство за чуждестранните агенти, което беше много подобно на  руското.   Това  беше част от по-дълга кампания, която започна още преди това - през 2013-2014  г., когато започнаха първите публикации с този наратив, разказът, който се  използваше … Организациите, които бяха правозащитни организации, бяха  систематично наричани "предатели", бяха определяни като "организации,  служещи на някакъв интерес". А няколко години след това в парламента мина  закон, който се отнасяше до НПО, финансирани от чужбина, и този закон изискваше  организациите, които получават финансиране над 26 000 евро годишно, да се  регистрират самостоятелно в специален регистър и сами себе си да заклеймяват  като "организации, финансирани от чужбина". Всичко това беше част от  организирана комуникационна кампания, защото получаването на финансиране от  страна, различна от вашата, не би трябвало да е проблем, но тази конкретна  комуникационна кампания упорито и систематично представяше финансирането от  страна, различна от моята, като нещо лошо, като нещо вредно, като нещо, което подкопава  националната сигурност.  Даже  ако идва от страни от ЕС ли, тоест и европейско финансиране? Защото все пак,  така или иначе, Унгария е част от Европейския съюз.  И  не само това. През 2017 г. правителството на Унгария похарчи много пари от ЕС.  Това беше значителна сума за инвестиции и проекти, която беше похарчена от  правителството на Унгария. И в същото време те твърдяха, че ако вашата  организация, организация на гражданското общество, получава финансиране дори от  ЕС, то това е проблем. И, разбира се, по-късно Съдът на Европейския съюз  установи, че това е нарушение на правото на ЕС, не само защото нарушава основни  човешки права, но и защото нарушава свободното движение на капитали в ЕС.  Но  преди всичко кажете ни какво означава да живееш в страна, която адаптира такъв  вид рестриктивно законодателство, в личен план?   Представете  си, че се събуждате сутрин и се оказвате в черен списък на седмично списание,  което е много близко до правителството, и сте представени като наемник на  Джордж Сорос или на друга чужда държава, или като "предател на нацията".  Аз съм експерт по правата на човека. От десетилетия работя за моята страна, в  полза на моята страна, правя изследвания, обяснявам защо правата на човека са  важни. И лично за мен, разбира се, е много пагубно да видя това. Но освен личен  проблем, това е по-скоро въпрос за това в каква държава иска да живее това  правителство. Отворена ли е за свободен дебат? Отворена ли е за независими  медии? Отворена ли е за хора, които изслушват различни мнения публично? Или  тази държава иска да ограничи всички гласове и иска да има мрачна среда, в  която само правителството може да казва какво мисли? Затова си представям моята  страна като свободна страна, в която мога да се събера с моите приятели и  колеги, да работя по дадена тема, да споделя мнението си и всички останали да  могат свободно да участват в публични дебати и публични дискусии без  ограничения - именно за това става въпрос.  Да се  върнем към хронологията. Какво се случва по-късно и дали това е законодателството  на практика в момента в Унгария или всъщност не е точно така?  Не  става въпрос само за законодателството. Много е важно как хората реагират на  него, дали разбират, че не само в държава-членка на ЕС, но и във всяка друга  държава не можеш да ограничаваш хората да изразяват мнението си.  Имаше  ли голямо протестно движение? Демонстрации?   Имаше  много такива. Имаше големи протести пред нашия парламент. Хората се събраха и  на Площада на героите. Те образуваха голямо сърце, което след това се превърна  в символ на коалицията на гражданското общество, което се противопоставя на тези  закони. И след това Европейската комисия започна процедура за нарушения малко  след приемането на закона през 2017 г., а след това законът беше отнесен до  Съда на Европейския съюз в Люксембург. И след това през 2020 г. Европейският  съд обяви, че този закон е в нарушение на правото на ЕС, поради което трябва да  бъде отменен. И тогава правителството отмени този закон. Но една година  по-късно те приеха друг, подобен закон, който също беше насочен към почти  същата група организации, които те формулираха като организации, които са в  състояние да влияят на обществения дискурс, допълнително изискване за  разследване и т.н. Така че правителството не се отказваше от това. Имаше още  четири законодателни акта, които ограничаваха гражданското общество. Затова е  важно да се обясни и да се види още в самото начало накъде се върви, че става  дума за пространство за хората да обсъждат нещата в публичното пространство и  че става дума за основни услуги, които неправителствените и правозащитните  организации на гражданското общество предоставят на хората. Ние предоставяме  обучение. Предоставяме подкрепа на възрастните хора, на хората в неравностойно  положение, а тези политически партии или правителства, които прилагат законите,  за които говорим, отнемат тези услуги от хората.  Какво е  сегашното състояние? Казвате, че този в началото откровено проруски закон вече  го няма, че той формално не е в действие, но има няколко други, като например  законодателство срещу ЛГБТ, които засягат и ограничават гражданското общество.  Как се справя гражданското общество?  Точно  както казвате. Имаме и друг, мисля, че вдъхновен от Путин закон - законът срещу  ЛГБТ. В края на ноември имаше изслушване в Съда на Европейския съюз относно  този конкретен закон и очаквам да бъде произнесено решение, което отново се  отнася до спазването на правото на ЕС. И след това има още един закон, който  беше приет само преди една година, през декември 2023 г. Става въпрос за  националния суверенитет, както го формулира правителството, но той е най-вече  за защита на собствената им власт. Освен към гражданското общество този закон е  насочен и към медиите, медийния бизнес и медийните компании, които са обект на  този закон. В момента текат разследвания, извършвани от така наречената "Служба  за защита на суверенитета". Това поглъща много енергия. И след това отново  има текуща медийна кампания за представяне на тези организации, както на  гражданското общество, така и на медийните компании, като "врагове" в  публичното пространство. Така че, за съжаление, правителството не се е отказало  от тази кампания, но съм сигурен, че в дългосрочен план тези правни битки ще  бъдат спечелени и тогава съдилищата ще кажат, че тези закони не са съвместими с  правото на ЕС, така че в някакъв момент ще трябва да бъдат отменени, но трябва  да изчакаме това. В Унгария има коалиция на гражданското общество с почти 300  членове. Това е много важна коалиция, 300 организационни членове, която се  противопоставя на атаките срещу гражданското общество и много хора я подкрепят.  Всъщност  в момента има ли нещо като регистър, черен списък на организации и  журналисти, които са получили, да кажем така, чуждестранно финансиране. Имам  предвид - има ли вече списъци, официални списъци, регистър?  Всъщност  всяка организация, дори и преди този закон, трябваше да изготвя годишен доклад,  който съдържа финансов отчет, описващ всички дарения.   Тоест  така или иначе откъде някоя гражданска организация получава финансиране е  било ясно и прозрачно?  Да,  така или иначе, още преди 2015 г. при повечето организации тези доклади са  публикувани на уебсайта им за последните 15 години, тоест те са публично  достъпни, така че няма никакъв смисъл това законодателство заради аргумента  прозрачност. Всеки, който иска да направи списък за това кой откъде получава  финансиране, можеше да го направи и преди това извънредно законодателство,  защото тази информация вече си беше там. Не ми е известно да има допълнителни  списъци, но очевидно има неофициални списъци, като този, който беше изготвен от  определена жълта медия преди няколко години, черен списък на наемниците на  Сорос. Но тогава имаше и черен списък на хората, които са присъствали на  прайда. Имаше и черен списък на учители, които подкрепят каузи, свързани с правата  на човека, и образование за сексуалните и половите малцинства. И този тип  инструменти за съжаление съществуват.  А има  ли репресии в институциите срещу тези хора, които са намерили имената си в  такива неофициални черни списъци?  Учители  бяха уволнени, психолози в училищата бяха уволнени. Има случаи, които мога да  споделя с вас. Съвсем наскоро имаше случай, когато дори едно от нашите събития  беше забранено и не можехме да организираме събитие, прожекция на филм, защото  местен политик твърдеше, че това е в нарушение на тази група рестриктивни  закони. Очевидно не беше така, но това създаде медийна среда, в която не беше  възможно собственикът на мястото да ни го отдаде под наем. Също така имахме  случай, когато към нас се обърна учителка, след като един от учениците в  училище ѝ задава въпрос за еднополовите двойки и любовта, и тя отговаря на  въпроса, че съществува такова явление. И тогава на следващия ден един от  родителите на друго дете се обажда на директора на училището, донася за  "случката" и тогава директорът на училището предупреждава тази  учителка: "Слушай, следващият път, когато говориш по тези въпроси, ще  бъдеш уволнена". И в Унгария имаме случаи, в които учители действително са  били уволнени. Така че има не само смразяващ ефект, но и реални репресии в  резултат на тези закони. Ако отидете в книжарница в Унгария, ще видите, че има  много книги, до които нямате достъп. Ако книжарницата се намира на 200 метра от  училище, образователна институция или църква, не можете да продавате определени  книги, но тук нямам предвид порнографски книги, а високо стойностна литература -  художествена или научна.   Това  са книги, които спират сърцето. Имаше случаи, в които на хора, например на  17-годишни младежи, беше отказан достъп до изложби в музеи, защото на снимка в  музея имаше ЛГБТ човек, даже не гол, просто човекът е бил ЛГБТ. Също така сме  чували случаи, в които музей не е искал да бъде домакин на изложба, защото една  от художничките е била открита лесбийка. Така че това са последиците, до които  може да се стигне.  Какво  ще се случи? Смятате ли, че има някаква надежда за гражданските права в  Унгария?  Разбира  се, смятам, че тези закони ще бъдат отменени в някакъв момент. Просто трябва да  се борим. И мисля, че все повече хора в обществото разбират колко важни услуги  предоставят организациите на гражданското общество и че без тези услуги  обществото е просто по-слабо, така че те разбират защо е важно да се подкрепя  гражданското общество. Така че, всъщност съм много оптимистично настроен за  бъдещето.   Какво е  въздействието върху бизнеса и промишлеността от този вид законодателство?   Тези  закони бяха насочени срещу неправителствените организации, но оказаха влияние и  върху бизнеса. Имаше и други закони, които бяха насочени срещу бизнеса. Така  например има специални данъци, въведени за различни сегменти на икономиката,  като телекомуникациите, производството на дребно, минното дело, фармацевтиката,  застраховането и банковото дело - всички те трябваше да се сблъскат със  специален данък. Точно както организациите на гражданското общество, те бяха  вкарани в специален режим и понякога тези разпоредби се приемат в рамките на  един или два дни в парламента, така че много бързо се променя законовата рамка.  Така че няма правна предвидимост и правна сигурност. А това, което чувам от  бизнес лидерите, е, че няма нищо по-лошо за бизнеса от непредсказуема бизнес  среда. В страна като Унгария голяма част от фондовете на ЕС са замразени, а  бизнесът ни е много зависим и икономиката ни е много зависима от тези фондове.  Така че днес, през последните тримесечия, икономиката ни се свиваше, нивото на  инвестициите спадна с 16%. Не казвам, че това е само пряка последица от  законите, за които говорихме, но цялостната среда, създадена от тези закони  имат страничен ефект върху други части на бизнеса, което допринася за тази  черна картина.

Title Цветана Паскалева – разпознаваемото лице на България в Армения: 
Всеки ден да се мисли за мира и посланията, които  изпращат политиците, призовава журналистката Цветана  Паскалева, която от 30 години живее в Армения. "Обстановката около нас и в близките държави е  нестабилна, а войната е нещо страшно, което може да отнеме за миг живота на  твоите близки хора" – казва  българката, превърнала се в най-разпознаваемото лице на България в азиатската  държава. Тази крехка българка е видяла със собствените си очи раните от войната  и днес има пълно основание да пожелава мир. Още в началото на журналистическата  си практика Цветана Паскалева отразява конфликта в Нагорни Карабах, като камерата  ѝ запечатва разграбени и разрушени арменски села (свидетел е на цялата операция  "Кръг").     В началото на 90-те години на м.в. Цветана е аспирант в Москва по  специалност театрална режисура. По това време разбира, че бившата съветска  армия и азербайджанските специални части депортират насилствено арменски села в  Нагорни Карабах. Твърдо решена да отрази събитията, младата българка успява да  стигне до горещата точка. Без да знае, че войната ще продължи толкова дълго и  тя ще остане да я отразява до самия край през 1994-а. Българката е автор на  поредица от 7 документални филма за опустошителните събития в  Карабах. Те са преведени на 6 езика и освен в Армения са показвани в Европа и  САЩ. След като представя филмите си в София, тя казва, че това  е нейният начин да поиска от политиците по-бързи решения за съдбата на  карабахския народ и за статута на тяхната територия.     За един период Цветана Паскалева  живее в подземната част на военна болница и вижда с очите си кървавото лице на  войната с жертвите и ранените. Заради  смелите си репортажи и въздействащи филми българката три пъти получава смъртни  присъди по време на престоя си там. След войната Цветана Паскалева е  удостоена с медал за храброст, става "Герой на Армения". Гордее се,  че е първият чужденец, който получава гражданство в Армения.   Въпреки огромната признателност и  почести, с които се гордее като герой на Армения, Цветана нито за миг не се откъсва от българските си корени. "За мен е  изключително вълнуващо и отговорно да представям България на тази земя. Никога  не съм се притеснявала да кажа, че съм българка" – казва заслужилата журналистка  и продължава:
"Възпитавали са ме моето семейство и моите учители. Този морал, тази отговорност и съпреживяване,  което ни е наслагвано в душите, дължа на тях. Били сме възпитавани, че  ние сме отговорни за този, който е редом до нас, за съдбата на тези хора, и  понякога трябва да жертваш нещо от себе си, ако искаш да защитиш друг човек. И  да не казвам силни думи, но така се случи, че пожертвах до голяма степен  младостта си, женското си щастие, личния си живот, како и професионалната си  кариера. Защото отразявайки войната през 1991-1994 г., работех за много западни  телевизионни компании и имах възможност през 1994 г., след като завърши  войната, да избера MBC или  SBS и да отида да работя там, но направих  най-непопулярното решение в този случай и избрах да остана в Армения. Така от 1996  г. до днес работя за Арменската национална телевизия. Имах пет различни предавания и последното вече  продължава 10 години. Всяка седмица давам по един документален филм за един от  героите там, хората, които са си дали живота за тази земя и за тази кауза. Това  е филм по 25 минути всяка седмица. За мен това е изключителна отговорност,  която те кара да бъдеш отговорен и към това, което правиш във всеки един  момент."Българско училище „Пейо Яворов“ (Ереван)  Много малко са българите в  Армения, а най-дълго пребиваващият в страната е тъкмо Цветана Паскалева, тя е  доайенът на българската общност. Спомня си как през 1993 г. в столицата Ереван нямало  дори българско посолство, съществувало само неделното училище, носещо името на  поета Пейо Яворов. Цветана  контактува с всички и казва, че волю-неволю е станала една малка пътеводна  звезда в Армения. "За хората там съм нещо като герой, а това ти налага особена рамка и ти  трябва да съответстваш на този създаден образ" – казва Цветана Паскалева и  продължава:      "Защото ти си българка и носиш българското и трябва да знаеш, че представяш България  на тази земя. Тогава единствената връзка за тези хора с България бях аз. При  всички мероприятия винаги ме канят и аз се чувствам отговорна за това, че съм  нещо като знак за качеството на България и хората ме възприемат като малка  значка за България в тази не толкова далечна страна – и по исторически причини,  и по манталитет, и по душевност. Мисля, че с това ще си остана в Армения. Беше изключително емоционален моментът,  в който взех решението да остана там и така до ден-днешен работя за Арменската  национална телевизия. Там съм с изключителната привилегия, понеже моят език в  професията е руският, аз учих 8 години в  Москва, следвах там режисура, после и кинодокументалистика и аспирантура. А в  Армения този език се говори като втори в страната, а съм единственото  изключение да работя за арменската национална телевизия и да говоря на руски език  и това е с огромното благоволение на всичките власти, които през тези години са  се сменяли, но винаги са казвали, че на Цветана е позволено да не ползва  арменски език в Националната телевизия. Аз не мога да си позволя да не говоря добре този език, а  той е изключително труден, сложен и вероятността да сгреша е голяма. А като  журналист нямам право да говоря с грешки. Така че аз си правя предаванията на  руски език, но с арменски субтитри се превеждат моите думи, а иначе гласът ми  звучи на руски."    ЕреванЦветана Паскалева казва,  че непрекъснато контактува със своите сънародници и винаги е на разположение и  в помощ на българското посолство в Ереван. В България успява да се връща само  през лятото и колкото и примамливи предложения да има за почивка някъде в  чужбина, тя винаги избира българското Черноморие. Признава, че тези десет дни  ваканция у нас са истинско блаженство и носталгията винаги я тегли към  родината.    Снимки: Ройтерс, like-cool.online, 1tv.am, Българско училище „Пейо Яворов“ (Ереван)

Title С 30 стотинки поскъпна хлябът в Кърджали: 
С 30 стотинки поскъпна хлябът в Кърджали на фона на връщането на 20-процентовата ставка на ДДС, показа репортерска проверка на БНР. Масовият хляб от 650 грама вече се продава за 1,80 лева в магазинната мрежа. Айдемир Джелил, управител на хранителен магазин: „Цената  на хляба скочи от 1,50 на 1,80 лева. Още преди Нова година доставчиците ни  предупредиха, че ще има увеличение с 20 процента“. 
ДПС-Ново начало внася предложение за нулев ДДС за хлябаХлябът в Смолян поскъпна с между 30 и 50 стотинки

Title Деян Колев: Следваме "светлия" пример на Унгария, Словакия и по-източни страни: 
Идеята при приемането на законодателството срещу ЛГБТ пропагандата в училище беше да се ограничи и възможността за работа  на училищата с неправителствени организации.Това мнение изрази пред БНР Деян Колев, основател на "Амалипе". По думите му "ненадейното приемане" на промените в образователния закон е довело до забрана на пропаганда, "каквато никога не е имало".    Бяха предложени и промени в Закона за закрила на  детето, които щяха да забранят всякакъв вид дискутиране на такива идеи и извън  училище, на публични места, включително в интернет, което е невъзможно да бъде  направено, посочи той.    "Училищата, с които вече работим, ще продължат да работят  с нас. Те ни имат доверие и нямат притеснение да работят с нас. Но за нови  училища и други организации ще става все по-голям проблем, защото директорите  се страхуват – да не бъдат наказани, да бъдат обект на препитвания и дори този  страх да е напълно неоснователен, понякога автоцензурата е най-страшна", коментира Деян Колев.    Голяма част от добрите неща в образованието се случват при взаимодействието между училища и НПО, смята представителят на "Амалипе". Унгария: Законите срещу гражданското общество имат смразяващ ефект за граждани и медииГиорги Кладиашвили: Русия активира меката си сила в ГрузияБалаж Денеш: Не виждам в България някой, който би могъл да направи стореното от ОрбанВ предаването "Хоризонт до обед" той заяви, че бодро вървим по "светлия" пример  на други европейски държави като Унгария и Словакия, които от своя страна  следват примера на "по-източни държави", сред които Русия и Грузия.Цялото интервю слушайте в звуковия файл.

Title Мъск призова Америка да освободи народа на Великобритания от "тираничното" правителство: 
Илон Мъск определи британското правителство като  "тиранично", предполагайки, че Съединените щати трябва да  "освободят" народа на Обединеното кралство.  "Америка трябва да освободи народа на Великобритания от  неговото тиранично правителство", посочи Мъск, представяйки в своята  социална платформа "Х" анкета с този въпрос.  Анкетата следва разгорещена дискусия относно изявления на  Илон Мъск по повод настоящото британско управление. Наскоро Мъск сподели и  отговори на публикации в своята платформа "X", които критикуват  британския премиер Киър Стармър. Той дори подкрепи призивите за общи избори в  Обединеното кралство.  В края на миналата седмица пък Мъск изненадващо призова Найджъл Фарадж да се  оттегли като лидер на "Реформирай Обединеното кралство", добавяйки,  че той "няма необходимите качества".Мъск: "Реформирай Обединеното кралство" се нуждае от нов лидерAmerica should liberate the people of Britain from their tyrannical government— Elon Musk (@elonmusk) January 6, 2025 Миналата седмица германското правителство обвини Мъск, който  притежава платформата за социални медии "X" и е главен изпълнителен директор на  Tesla и SpaceX, че се опитва да повлияе на предстоящите избори в Германия с  публикация на мнение за вестник Welt am Sonntag.  Германският вицеканцлер Роберт Хабек каза, че подкрепата на  Мъск за крайнодясната германска Алтернатива за Германия (AfD) е "логична и  систематична" игра на милиардера за слаба Европа, която няма да може да  оъщестява толкова силна регулация.    Междувременно норвежкият премиер Йонас Гар Стьоре заяви  по-рано днес, че смята за тревожно, че милиардерът Илон Мъск се намесва в  политическите проблеми на страни извън Съединените щати.  "Намирам за тревожно, че човек с огромен достъп до  социалните медии и огромни икономически ресурси се намесва толкова пряко във  вътрешните работи на други страни. Това не е начинът, по който трябва да се  случват нещата между демокрациите и съюзниците", посочи Стьоре пред  норвежката обществена телевизия NRK, предаде Ройтерс.  Ако Мъск се намеси и в норвежката политика, политиците в  страната трябва колективно да се дистанцират от подобни усилия, отбеляза още  той.

Title Ипсуич взе под наем защитник от Аталанта: 
Английският защитник Бен Годфри от Аталанта бе даден под наем на Ипсуич, съобщиха от клуба от Бергамо.Договорът за наем с 26-годишния англичанин е до края на сезон 2024/25.Годфри премина в Аталанта от Евертън срещу 12 милиона евро през лятото на 2024 година.През настоящия сезон на сметката на защитника са само 5 мача, като треньорът Гасперини му даде възможност за изява от общо 22 минути.

Title Бойко Ламбовски: Може би на земния свят не му е съдено да бъде божествен: 
Kак празниците осмислят живота ни, как ни свързват с традицията и ни дават сили да вървим напред? С поета Бойко Ламбовски разказваме за връзката между духовното и материалното, за литературата като прозорец към душата и как в творчеството можем да намерим утеха и вдъхновение.Бойко Ламбовски е поет, преводач и есеист, човек, който с думите си докосва най-дълбоките пластове на човешката душа. Той сподели каква за него е била 2024 година, за литература и за празниците, които събират хората. Спираме поглед и върху преводите му на Йосиф Бродски и неговите рождественски стихотворения, в които Бродски разказва за значението на празника през призмата на човешките слабости, но и на божествената сила."От време на време трябва да повдигаме глава, да поглеждаме нагоре, да си даваме сметка, че животът не е само ядене и пиене, а има и по-висши и по-важни неща, каза за "Нощен Хоризонт" Бойко Ламбовски."В днешния ден, в който отново ставаме свидетели на войни, на покушения, на терористични актове, политически сътресения и обществени безумия - всичко това ни говори, че сме далеч от хармонията, от този Божи свят, за който копнеем и който е изпълнен с радост, светлина. Може би на земният свят не му е съдено да бъде такъв, а да бъде контрастно място и пространство..., често губим от поглед светлината, сподели Ламбовски.По думите му смирението е също търсена добродетел, но уви - намирана рядко.Ламбовски е автор на стихосбирки, на сборници с есета, публицистика и фейлетони, на разкази и детски коледни приказки. Открояващите се теми в творчеството му са свободата, любовта, времето и войната. В поетическия му език доминират ярка образност, радикалност на изказа, специфична лексика и самобитност. Отличителни белези на стиховете му са абсурдистки и метафизични елементи, библейски образи, контрастност, интертекстуалност и различни нива на ирония. Авторът има афинитет към пресъздаване на различни времеви периоди от историята на човечеството в произведенията си. В стихосбирките си изгражда темата за любовта винаги като интензивно чувство, което по екзотичен начин е преплетено със смъртта – така поетът прави оригинален самобитен прочит на темата за вечната връзка между Ерос и Танатос. Друга важна характеристика за творчеството му са лирическите персонажи, които той създава – част от парадигмата на „хората в ъгъла“ или маргиналните хора, подложени на пренебрегване и унижения.Носител на наградите Владимир Башев за дебютната му стихосбирка "Вестоносец" (1986), Гео Милев за принос в съвременното изкуство (1997), Дървена роза за стихосбирката "Ален декаданс" (1991), награда на Съюза на българските писатели за публицистика за книгата му "Глупак в подлеза на света" (2007), специалната награда за поезия на Портал "Култура" (2020), Голямата награда за литература на Софийския университет (2021). Негови творби са преведени на много езици.Ламбовски завършва Френската езикова гимназия "Алфонс дьо Ламартин" в София (1979) и Литературния институт "Максим Горки" в Москва (1987). Работи в Съюза на българските писатели, в Централния студентски дом на културата, бил е директор на Центъра за книгата към Министерството на културата, завежда отдел "Култура" във в. "Сега". Председател на българския ПЕН-център от 2013 до 2019. Водещ на предаването "Гласът на времето" по програма "Христо Ботев" на БНР. Бойко Ламбовски и Мирела Иванова са създатели на поетическото общество "Петък 13" и водещи на телевизионните предавания "Петък 13" и „Остров за блажени“ по БНТ (1994–1998).По темата слушайте в звуковия файл.

Title Новото френско правителство планира дефицит между 5% и 5,5% от БВП за 2025 г.: 
Френският министър на финансите Ерик Ломбард заяви, че  законопроектът за бюджета за 2025 г., по който неговото ново правителство  работи, цели икономии на разходите в размер на 50 милиарда евро, което е  по-малко в сравнение с предложената от предишното правителство финансова рамка,  съобщава Ройтерс.  Ломбард добави, че бюджетната ситуация е "сериозна"  и правителството сега си поставя за цел бюджетен дефицит за 2025 г. в диапазон  между 5% и 5,5% от брутния вътрешен  продукт, което би било спад от вероятния за 2024 г. дефицит в размер на около  6,1% от БВП.  Ломбард, който е бивш ръководител на Caisse des Depots,  инвестиционното подразделение на френското правителство, е натоварен със  задачата да представи проектобюджета в парламента, след като предишното  правителство загуби вот на недоверие в началото на декември на фона на реакция  срещу неговите предложения за "затягане на коланите".  Провалът на Франция да приеме бюджет за 2025 г. изплаши  инвеститорите и рейтинговите агенции, но предложените спестявания, необходими  за привеждане в съответствие с публичните финанси на Франция, се оказаха твърде  големи за законодателите в дълбоко разделения парламент на страната.   Предишното правителство, оглавявано от Мишел Барние,  предлагаше спестявания в размер на 60 милиарда евро.

Title Проф. Олег Йорданов: Демократите няма да препятстват инаугурацията на Тръмп: 
Няма да има проблеми от страна на Демократическата партия  при инаугурацията на Тръмп.    Това мнение изрази в интервю за БНР проф. Олег Йорданов,  преподавател по физика и математика в Северна Каролина, преди съвместната сесия  между Сената и Камарата на представителите, на която ще бъде потвърден  официално изборът на следващия американски президент. Конгресът на САЩ сертифицира победата на ТръмпВ  бъдеще може би ще постигне тази безкритична подкрепа, но засега все още я няма,  посочи преподавателят, запитан ще разполага ли Доналд Тръмп с безпроблемна  подкрепа от страна на републиканците.     Тръмп  има сериозни предимства във Върховния съд – институция, която би могла да го  контролира, отбеляза проф. Йорданов. Проф. Марк Шанахан: Този път Тръмп иска да остави трайна следа след себе сиВладимир Шопов: Америка няма да се самоизолираПо темата със знаковите  номинации на Доналд Тръмп в предаването "Хоризонт до обед" той  коментира, че има такива, които се приемат добре, например кандидатът за  държавен секретар Марко Рубио. С обратен знак биват възприемани например Тулси  Габард за директор на Националното разузнаване и Роберт Ф. Кенеди младши за  министерството на здравеопазването, поясни преподавателят. Между "неясните"  кандидатури Йорданов нареди Кийт Келог, номиниран за специален пратеник за  Украйна.    "Всички се опасяваме, че Тръмп може да "продаде" Украйна и цяла Източна Европа на  Путин. Но тази номинация е нещо, на което трябва да се гледа положително."Назначаването на Келог – признак, че подходът на САЩ към Русия ще се втвърдиИлон Мъск и Вивек Рамасвами начело на ново министерство в САЩКато най-спорни номинации Олег Йорданов обяви тези на  Илон Мъск и Вивек Рамасвами.    Няма  да бъдат зачеркнати постиженията на политиката на Джо Байдън,  смята Олег Йорданов.    Цялото интервю слушайте в звуковия файл.

Title Актьорът Георги Ангелов: Когато нещо е направено със сърце и любов, зрителят го приема: 
"За всеки влак си има пътник, но когато нещо е  истинско, когато е направено със сърце и любов, зрителят го приема ". Това  каза пред БНР един от най-обичаните актьори в Плевен Георги Ангелов.     "С годините театърът се е променял. Всяко поколение  носи своето ново. Всяко поколение, което идва, носи новите изразни средства,  новото виждане, но по-важното е то да достига до публиката. Публиката харесва,  когато спектакълът е правен с любов – то си личи, когато е правен с любов, и  когато е човешки спектакъл и има послание към зрителя. Да не забравяме, че театърът,  освен развлекателна, има своята възпитателна функция".    За актьора изминалата 2024 г. е била успешна. Посочи  пиесите, по които е работил, и обобщи, че в творчески план е доволен от  свършеното.     Георги Ангелов грее и на модната сцена. От години той прави  парад на модата. По думите му тази година парадът ще бъде на 1 юни. Ще доведа  доста нови имена, обяви той и подчерта:    "Този парад се прави с голямо желание, любов. Тук не се  търси меркантилното. Там също е театър, изкуство".Снимки в публикацията: Личен архив на Георги Ангелов    Цялото интервю на Латинка Светозарова с Георги Ангелов в предаването "Преди всички"  чуйте в звуковия файл.

Title Аморим е недоволен от равенството на "Анфилд": 
Мениджърът на Манчестър Юнайтед Рубен Аморим бе разочарован след равенството 2:2 при гостуването на Ливърпул в двубой от Висшата лига на Англия. Португалецът смята, че отборът му е заслужавал победата.„Позволено ми е да бъда единственият човек от отбора, който е разстроен. Очакванията преди мача бяха доста по-различни от това, което се случи. В други срещи се ядосвам повече, тъй като още не мога да разбера някои неща. Проблемът не е в схемата на игра или в техниката, а явно има нещо друго, което ни пречи, но ми е трудно да го разбера", призна наставникът.Ливърпул и Манчестър Юнайтед не се победиха"Спечелихме една точка, но трябва да сме по-ядосани и разочаровани отколкото след загубата от Нюкасъл. Има защо да сме ядосани, но искам да се успокоя, за да кажа правилните неща. Намираме се в трудна ситуация и трябва да продалъжим да се борим, за да излезем от нея.Фактът, че бяхме напълно равностойни на Ливърпул, трябва да ни даде увереност занапред. Доволен съм от играта ни, но не и от резултата. Повече съм ядосан обаче заради предишните ни мачове, в които не показахме нашите възможности“, заяви още Аморим.

Title Всеки, който скача в ледените води, вади своя личен кръст: 
От 15 години, на Богоявление, Христо Таушанов от София скача в  ледените води на езерото в кв. "Дружба", за да спаси кръста.     През 2002 г. изпитва силни затруднения, когато живее в САЩ  и се зарича, че ако успее да се върне жив и здрав в България, на Йордановден ще  скочи за кръста. Връща се и успява да удържи на думата си. И така от 15 години,  на Богоявление, Таушанов се бори с други млади мъже за кръста в ледените води  на езерото в кв. "Дружба".    Признава, че никога не е успявал да го хване първи, но казва,  че всеки, който скача в ледените води, вади своя личен кръст.    Подробности можете да чуете в звуковия файл.

Title "Умни" електромери заменят конвенционалните измервателни уреди в Кипър: 
В Кипър започва смяната  на всички конвенционални електромери с умни измервателни уреди, съобщиха от  Кипърската електроенергийна компания. Програмата за модернизация е на стойност  50 млн. евро, 35 млн. от които се осигуряват по Плана за възстановяване и  устойчивост.    Първите интелигентни електромери  ще бъдат инсталирани до края на януари в домакинства в градовете, а през  следващите три години, до 2028-а, трябва да бъдат монтирани всичките 500 000  нови измервателни устройства, обяви Кипърската електроенергийна компания. Тя  изпрати на своите клиенти информационна брошура, за да ги запознае с промяната  в обслужването.    От компанията увериха, че  екипите ще работят ежедневно, включително през почивните дни, за да спазят  графиците.    Потребителите ще имат  големи ползи и предимства от новата система на измерване на консумираната  електроенергия, посочи компанията в издадената брошура. С умните уреди те ще  могат да следят в реално време потреблението си на ток, което ще им позволи да  коригират поведението си с цел пестене на енергия и да намалят сметките си.    Пилотното въвеждане на  интелигентни измервателни уреди бе през 2016 г., като обхвана 3000 потребители.  Реализацията на програмата след това се забави заради обжалвания, отменени  търгове и законодателни промени.

Title Величко Карабоюков и Виктор Авренлиев извадиха Богоявленския кръст от водите на Арда (видео): 
33-годишният  Величко Карабоюков, учител в Езиковата гимназия в града, извади кръста на  Богоявление от водите на река Арда в Кърджали. Той се състезава с 33-ма мъже. Карабоюков  беше благословен от Пловдивския митрополит Николай.    При  малките 12-годишният Виктор Авренлиев заслужи честта да излезе от водата с кръста в ръце.    Повече  чуйте в репортажа на Галина Кючюкова
Title С военен ритуал във Велико Търново отбелязаха 177-ата годишнина от рождението на Христо Ботев: 
С военен ритуал и поднасяне на цветя на признателност във  Велико Търново беше чествана 177-ата годишнина от рождението на революционера  Христо Ботев.         Пред паметника на Христо Ботев, който преди шест години беше  дарен на великотърновци от Националния военен университет, се събраха политици,  общественици и граждани, за да засвидетелстват почитта си пред революционера и  публициста.Ето какво споделиха те:        "Ботев е българинът, на който всички трябва да  подражаваме. Човек, който е пример".   "Човекът, който най-плътно събра и идея, и  действие".   "Много малко хора днес има като него. Духът на  съвремието е много по-различен от духа на Възраждането, от духа на онези смели,  чисти хора, които са търсили свободата на България".   "Гордея се, че съм последовател на Ботев, така възпитаваме  и децата си".        На площада пред крепостта "Царевец" беше  благословено и осветено знамето на Националния военен университет.  В 11.00 часа тръгва шествието към Владишкия мост над Янтра,  където ще бъде изпълнен богоявленският ритуал по спасяването на Светия кръст.

Title Народният театър започва годината с изложба, посветена на Стефан Десподов-Деспо: 
В  Арт-фоайе „Антракт“ при Камерна сцена на Народния театър „Иван Вазов“ от 19:00  ч. ще бъде открита изложбата „Артистът зад плаката – ДЕСПО“.Експозицията е посветена на Стефан  Десподов-Деспо, един от най-емблематичните творци на театралния плакат, и  включва 12 от най-значимите му произведения, създадени за спектакли от  репертоара на Народния театър. Събитието ще почете паметта на художника, чиято  75-годишнина от рождението (2 октомври 1950 г.) и 10 години от смъртта му (6  януари 2015 г.) се отбелязват през 2025 г.    На откриването ще присъстват  съпругата на Десподов – проф. Правда Спасова, проф. Божидар Йонов – председател  на Международното триенале на сценичния плакат, както и представители на  Народния театър и Съюза на българските художници.    Стефан Десподов-Деспо е уникална  фигура в българската култура, известен със своя неподражаем стил в областта на  плаката, приложната графика и карикатурата. Неговата впечатляваща кариера  включва участие в над 200 изложби в България и по света, пет авторски албума и  над 80 награди от различни престижни конкурси. Разпознаваем, понякога  провокативен, но винаги смайващ с категоричното си присъствие, той е търсен,  харесван, обичан. С финото си чувство за хумор, с усета си към абсурда и с  яркия си художнически почерк, Деспо неслучайно се утвърждава като един от най-дългогодишните  плакатисти на Народен театър „Иван Вазов“, обичани не само от българската  публика, но и ценени от международните експерти.Деспо имаше неподражаем стил    Събитието е първото от поредица  изложби под заглавието „Артистът зад плаката“, които ще представят творчеството  на знакови художници, допринесли за визуалния облик на Народния театър.    На 3 януари 2025 г. се навършиха  118 години от тържественото откриване на сградата на Народния театър "Иван  Вазов" – емблема на българската култура и изкуство. Построена с амбицията да се  превърне в средище на драматичното изкуство у нас, сградата остава един от  най-забележителните символи на модернизираща се София от началото на ХХ век.

Title Митрополит Гавриил ще оглави литургията за Богоявление в Ловеч: 
Митрополит Гавриил ще  оглави празничната света литургия за Богоявление в катедралата в Ловеч.    След богослужението  Владиката ще отслужи Велик водосвет и ще освети знамената на военните  формирования, ще води и традиционното шествие със светия кръст до Богоявленския  мост, където кръстът ще бъде хвърлен в река Осъм, за да бъде спасен.Празнуваме Богоявление - един от най-големите християнски празници

Title Торонто надделя над Филаделфия след продължение в НХЛ: 
Лидерът в Атлантическата дивизия Торонто надделя с 3:2 с продължение над гостуващия Филаделфия и постигна четвърта поредна победа в шампионата на Националната хокейна лига.Моргън Райли вкара в 2:25 минута на допълнителното време, а "кленовите листа" събраха 54 точки, за да се доближат на точка до водача в Източната конференция Вашингтон в средата на редовния сезон.Остън Матюс се отличи с две асистенции, а вратарят Денис Хилдеби направи 30 спасявания за успеха на канадците.Филип Хитил се разписа два пъти, а Ню Йорк Рейнджърс спечели с 6:2 срещу домакина Чикаго. Вратарят Луис Доминг изигра първия си мач в лигата от 9 ноември 2023 година и допринесе с 25 спасявания за победата. Гостите реализираха пет поредни попадения, за да поведат с 5:1 малко повече от четири минути преди края на втория период и до края удържаха аванса си.Бо Хорват вкара втория си гол в мача в 3:10 минута на продължението и донесе победата на Ню Йорк Айлъндърс с 5:4 при гостуването на Бостън.Андерс Лий също записа две попадения, а Райън Пълок добави гол и две асистенции. Иля Сорокин парира 26 удара, а Айлъндърс прекъсна серия от три поредни загуби.Давид Пастрънак реализира две попадения за Бостън.Себастиан Ахо вкара след 90 секунди игра в продължението, а Каролина спечели срещу гостуващия Питсбърг с 4:3.Ахо, който добави и две асистенции, достигна границата от 600 точки в кариерата си в НХЛ (267 гола и 333 асистенции и 638 срещи). Сет Джарвис се отличи с два гола и асистенциа за успеха.Ерик Карлсон завърши с попадение и асистенция за Питсбърг, който пропиля аванс от 2:0 и допусна трета поредна загуба при гостуване.

Title Плевен ще отбележи 177 г. от рождението на Ботев с поднасяне на венци и цветя: 
В Плевен 177-ата  годишнина от рождението на поета революционер Христо Ботев ще бъде отбелязана с  церемония от 12 часа. В знак на почит и признателност към личността и делото на  националния герой на България ще бъдат поднесени венци и цветя пред неговия  паметник, който се намира на едноименния булевард в града.     В ритуала, организиран от  Община Плевен, ще участват ръководството на местната администрация, на  Общинския съвет и редица плевенчани.В Калофер - кулминация на тържествата за Ботев и мъжко хоро за Богоявление

Title Неда Спасова и мотивите ѝ да обича киното: 
За да можем да кажем, че  киното ни предлага мотив да обичаме и питаме, а и да даваме, както дава  йовковият Серафим, в "Кино с думи" гостува жената, която се опитва да  следва примера на героя от разказа, актрисата, която беше Ирина във филма "Защото  обичам лошото време" и която е пресъздавала немалко образи на сцената в  театър "София", а и на малкия екран.     В ефира на програма "Христо  Ботев" Неда Спасова говори за киното, за живота, за времето в нас и извън  нас, за даването, което превъзхожда взимането.    Смисълът на изкуството за  нея е то да те пробужда отново и отново, да те вдъхновява и да ти дава крила,  дори да ти помага по някакъв начин в личния живот.    За дебюта на Яна Лекарска  в игралното кино Неда твърди, че е филм, изграден на база вътрешна динамика и  действие, а не на тяхната външна проява – физическа или крайно емоционална.  Точно това прави и работата ѝ по него приятна, тъй като досега е свикнала да  изискват от нея яркост и интензивност. Актрисата казва, че и като зрител има  нужда от подобен тип филми – от едни човешки истории, разказани с отсъствието  на ярка динамика, които напомнят случващото се в реалния живот.    Неда Спасова определя  героинята си Ирина като съвкупност от много различни ситуации от живота на една  жена, чиято основна цел е да намери своето си щастие и ако може - и някого, с  когото да го сподели.    Филмът "Защото  обичам лошото време" повдига въпроса прави ли ни щастливи това, което ни е  удобно. А Неда смята, че за да си отговорим на този въпрос и да тръгнем по пътя  на щастието, първо трябва да извървим пътеката на самопризнанието на истината  за живота си. Важното в случая е и да възприемем миналото като трамплин  занапред, в което дори лошото е просто една изходна позиция за нещо по-добро.    За Неда Спасова свободата  е в правото на избор. За себе си тя твърди, че е човек, който не конфликтува  със света и вижда работата си, особено в театъра, като едно създаване на емоции  у зрителите.    Защо сме станали  прекалено апатични и как човек може да бъде полезен като дава на другите, но и  като се грижи и за себе си? Добре ли е да си егоист в здравословни форми и къде  са границите между егоизма и алтруизма, но и между егоцентризма и суетата? Как  човек може да се превърне в жертва на доброто си възпитание и кога  свръхнетърпимостта може да бъде полезна? А и защо е важен емоционалният момент,  в който се намираш, за това как ще възприемеш един "по-особен филм"? Защо  киното е вечно и как Неда Спасова преоткрива "Мостовете на Медисън" и  защо "Клети създания" я разтоварва, а "Жокера" я хваща за  гърлото? В какво се корени магичният реализъм и как се прави извънредна една  напълно нормална ситуация? Защо тъкмо италианският режисьор, сценарист и  писател Паоло Дженовезе, в чиято театрална адаптация на "Перфектни  непознати" участва актрисата, е учебник по писане на драматургия?    За всичко това чуйте от  Неда Спасова в звуковия файл.
Title Панелните жилища - все по-търсени и все по-скъпи: 
В последните години панелните жилища стават все по-търсени и дори изпреварват по интерес новото строителство. Според брокера на недвижими имоти Юлия Хвърчилкова, причините за тази тенденция са много. Една от тях е реалната квадратура. "Панелките са търсени от гледна точка на голямата застроена площ, която се получава на сходна цена с новото строителство", обясни Хвърчилкова. Случва се понякога панелните жилища да изпреварват новото строителство не само по интерес, но и по цена. Хвърчилкова обаче подчерта, че трябва да се разграничи цената за квадратен метър и цялостната стойност на имота. "При ценообразуването на един имот освен неговата площ влизат и още много критерии като бъдещи ремонти, поддръжка на сградата или общите части. Цената дори може да излезе с 30-40% по-висока", каза брокера. Цените на някои панелни жилища във Варна достигат до 1300 - 1500 евро за квадратен метър. Най-често това са жилища, които са били изцяло ремонтирани, в обследвана и топлоизолирана сграда. Случва се да има и нереално високи цени на панелките, коментира още Хвърчилкова, но напомни, че в централната част на града се продават имоти за 3-4 хиляди евро на квадратен метър. Тя даде и ценни съвети за какво да се внимават и да следят потребителите в случай, че възнамеряват да закупят панелно жилище. Чуйте повече в звуковия файл

Title Преминаването през границите с Румъния и Гърция е безпрепятствено: 
Още от първите дни превозвачите  са доволни от приемането ни в Шенген.    Това отбеляза в интервю за БНР Йордан Арабаджиев,  изпълнителен директор на Съюза на международните превозвачи. По думите му, "преминаването през границите с Румъния и  Гърция става безпрепятствено, без изчакване".    Проверките се правят на  база анализ на риска, уточни той.    "Ключовото за  нас беше трафикът да не бъде спиран. В момента това е факт – нашата цел  през последните години, за която сме настоявали."    В  България липсват шофьори, затова се внасят от трети страни –  Турция, Узбекистан, Индонезия, обясни още Арабаджиев. Йордан Арабаджиев    "Към момента това е проблем №1. Професията е тежка,  но доходите, които получават международните шофьори, са сравнително високи.  Липсва желание. Това чакане по границите  беше една от причините да се отказват от тази професия."    Цялото интервю слушайте в звуковия файл.

Title Оклахома Сити записа 15-а поредна победа в НБА: 
Оклахома Сити Тъндър постигна рекордна в историята си 15-та поредна победа, след като надви действащия шампион Бостън Селтикс със 105:92 у дома тази нощ.Тъндър изоставаха с 10 точки на почивката, но позволиха на съперника си да вкара едва 27 в следващите две четвъртини, за да грабнат успеха. Звездата Шей Гилджъс-Александър бе на обичайното високо ниво и записа 33 точки, 11 борби и 6 асистенции, но най-силното оръжие на домакините в този мач бе играта в защита. Те ограничиха Селтикс до едва 36,5 процента успешна стрелба и само 9 вкарани тройки от 46 опита. Джейсън Тейтъм вкара 26 точки за гостите, а Джейлън Браун добави 21.По този начин Оклахома Сити Тъндър продължава да води убедително в Западната конференция с 30 победи и 5 загуби, докато Бостън заема втора позиция на Изток с актив 26-10.Останалите резултати:Вашингтон Уизардс - Ню Орлийнс Пеликанс 98:110Кливланд Кавалиърс - Шарлът Хорнетс 115:105Орландо Меджик - Юта Джаз 92:105Хюстън Рокетс - ЛА Лейкърс 119:115Голдън Стейт Уориърс - Сакраменто Кингс 99:129.

Title Тригодишният Мирослав получи кръста от мъжкото хоро в Калофер: 
Тригодишният Мирослав от Калофер получи дървения кръст в ледените води на река Тунджа тази сутрин. Момченцето беше на раменете на баща си и влиза за първи път във водите на реката. Стотици мъже с народни носии нагазиха в замръзналата вода малко след 7:30 ч., за да спазят традицията за Богоявление. Празникът тук започна още в 4:30 ч. в храма "Св. Архангел Михаил" с тържествена Света Литургия. Към 7:15 ч. всички тръгнаха от църквата с литийно шествие към моста от който се хвърля кръста, а второ шествие с тъпани и гайди също се присъедини към първото.  Отец Димитрий от храма "Св. Архангел Михаил" отслужи водосвета за Богоявление, и освети водите на Тунджа, а след това и новия метален кръст на моста, който показва къде е мястото, от което още по турско време се е извършвал богоявленския ритуал в Калофер. След водосвета дървеният кръст беше хванат от мъжете и по традиция предаден на малкия Мирослав. След калоферци във водата нагазиха и мъжете от други краища на България, някои от които идват за 6-7 път тук. Всички смелчаци се хванаха на прочутото мъжко хоро в ледените води под звуците на песента "Залюбила е Василка".

Title Сънародниците ни в Кипър честват Богоявление с църковна служба на български език: 
Сънародниците ни в Кипър  честват Богоявление за 11-и път с църковна служба на български език, отслужена  от български свещеник. Днешният празник се отбелязва с масови церемонии в  крайбрежните градове за благославяне на водите и е официален почивен ден в  средиземноморската страна.    Празничната българска  церемония ще се състои по традиция в град Паралимни, в югоизточната част на  острова. Отец Станислав Симеонов ще изнесе Великия водосвет за Богоявление в  църквата "Света Троица" ("Агия Триада") в града, а след  службата ще хвърли Светия кръст в Средиземно море на едноименния плаж. Всяка  година за него се борят много българи. "За първия, достигнал кръста, ще  има скромна награда, а всички присъстващи ще получат благословение", каза  отец Станислав.    Същият район на острова е  център на официалното честване на празника тази година, което се провежда на  ротационен принцип. Архиепископът на Кипър Георгиос ще отслужи Божествената  литургия и ще освети водите в известния туристически център Агия Напа. На  официалната церемония ще присъстват президентът Никос Христодулидис и  председателят на парламента Анита Димитриу.    Религиозните процесии до  морето и церемониите за благославяне на водите събират много жители и гости на  Кипър.    Богоявление ще се  празнува и в село Агия Триада (Света Троица) в окупираната северна част на  острова.

Title Аугусто Ечевери Чуковски: Важно е да вярваме в доброто и да разчитаме на него: 
Самото му име  загатва интересна фамилна история и автобиография - Аугусто Ечевери Чуковски  има колумбийска, френска, българска и беларуска кръв, но се чувства  изключително свързан с културата на Полша, защото детството му преминава там. Преподава полски език в Софийския университет, а освен това е и музикант.Как празнуват в Полша и Колумбия, но  и защо той е решил да обвърже живота и настоящето си с България - разказа самият той за последното за 2024 г. предаване "Нощен Хоризонт" с водещи Зорница Близнашка и Мария Петрова.        Има разлики между  празнуването на Коледа в България и Полша, която според Аугусто е по-религиозна  държава.        "Празнуването през  декември започва още на Никулден, понеже в Полша това са т.нар. Миколайки", разказва Чуковски: "Свети  Никола, на полски święty Mikołaj, той носи на децата подаръци, т.е. още на 6-и декември. В училищата то е  организирано по този начин - теглят се имена на съученици от някаква томбола и за  6-и декември има такъв таен Дядо Мраз. Понеже съм и с три деца, в моето ново семейство  привнасям тази смесица от култури. Още на 1-ви декември започваме да украсяваме  цялата къща и елхата и на 6-и декември почват подаръците. 24-ти декември – тук има  малко разминаване в традициите между Полша и България. Ние винаги го  правехме, че с първата звезда на небето, Витлеемската звезда на 24-ти декември се отива при елхата и се търсят подаръците. Докато в българската култура  може би е прието или след полунощ, или на 25-и сутринта. Това е една от основните  разлики, ако говорим за Рождество Христово".    "Също може би като  храни това, което се различава, е, че за Коледа е много типично да е има barszcz, т.е. по-известния в България като борш.  Това е супа от червено цвекло с други зеленчуци. Типични за Полша са пироги, в  България под името пелмени през руски език. И се яде риба, което в България  поне за тези, които спазват постите, рибата, млечните и месата са чак на 25-и  след полунощ. Също има един полски типичен кекс, който се казва piernik.  Той е общо взето като ginger  bread с джинджифил, сушени плодове.  Той също е един от гвоздеите на вечерта", обясни университетският преподавател.Коледна служба в полския град Вроцлав.        При отбелязването  на Нова година приликите между България и Полша обаче са повече от разликите, казва Аугосто, както и че разликите в  украсите за празниците са значителни между Колумбия, Полша и България:        "В Колумбия и изобщо  Латинска Америка това е лятото. Декември там е лято, така че е топло. Те  украсяват вкъщи палми със светлинки и е много шарено. Дори за нас славяните или  европейците, да го обобщим, изглежда дори кичозно. Понеже наистина са много  цветове, всичко мига. Те са свикнали, понеже има голямо изобилие и от цветя, и  от пеперуди, така че те са свикнали да им е шарено". "На мен по-познати са ми полската  и българската култура. Това, което бих могъл да посоча като основни разлики, е,  че поляците в традициите си са много по-вярващи. Католицизмът там е много силно  застъпен. Те си имат т.нар. szopka, т.е. това са сценки от раждането на Исус. И дори има конкурси. В училищата  построяват такива сцени", каза Аугусто Ечевери Чуковски и допълни, че тези сценки са едно от най-характерните за Полша неща, свързани с Коледа, освен базарите, посветени на празника.        Аугусто признава,  че богатството от култури и етноси, които съчетава в себе си го отличава от  останалите, но той също така  е установил, че най-ключовото е да си заобиколен от добри и обичащи те хора.        "В един момент  съм достигнал до убеждението, че всъщност няма значение кой къде живее. Това,  което е от значение, е от какви хора сме заобиколени. Живял съм и в Полша, и в  България, и в Испания покрай "Еразъм" за девет месеца. Когато човек е някъде за  по-дълго има възможност да види и какви са хората. Всяка държава има своите положителни  и отрицателни страни. Винаги, ако човек иска, може да има на какво да се изнерви  и от какво да е недоволен. Мисля, че това, което всъщност е колумбийското в мен, е, че приемам нещата такива, каквито са. Старая се да се радвам на малките неща,  така че на мен тук ми е семейството, заобиколен съм от много добри хора, които  са ни истински приятели. Мога да разчитам на тях. И всъщност може да се каже,  че нищо не ми липсва, така че нямам външен стимул или вътрешна нужда да се  преместя в друга държава", подчерта той.        За Новата  година Аугусто Ечевери Чуковски пожела: "Първо и може би  най-важното е да сме здрави. Понеже каквито и предизвикателства да ни се  изпречат на пътя, ако сме здрави и ако сме заобиколени от хора, които обичаме и  те ни обичат, всеки проблем изглежда много по-малък и всяко предизвикателство  се покорява по-лесно. Така че да не се затваряме в себе си, да обичаме другите,  да не забравяме нито приятелите, нито роднините си". "В днешни времена е много  трудно да поддържаме толкова активни връзки с приятели, понеже всеки търчи в  различна посока, но дори веднъж или два пъти на месец, ако се виждате или поне  се чувате, ако сте истински приятели, това ще ви зареди и няма да се чувствате  сами. Така че да не се изолираме, да помним, че ние сме общност, да не мислим  само за себе си. Според мен да вярваме също е важно. Сега всеки да избере в  какво да вярва, но да вярваме в доброто и да разчитаме на него, че то ще ни  помогне с всичко, което се изправим, да се справим по-добре и да имаме повече  възможности за усмивки", добави той.Цялото интервю, в което има още   информация   за това как се празнуват Коледа и Нова година в Полша и Колумбия - можете да   чуете в звуковия файл.Автор на снимката с Аугусто Ечевери Чуковски: Личен архив.Автор на снимката с коледна меса в църква в полския град Вроцлав: Pixabay/Myriams-Fotos.Автор на снимката с коледна украса от коледен базар: Pixabay/garten-gg.

Title Добромир Ганев: Цените на имотите са огледало на дисбалансите в икономиката: 
"11 областни града в страната са с цифри под 1000 евро на квадратен метър. 12 областни града са с цифри от 1000 до 1300. Само два областни града са над 1400 – София с 2400 евро и Варна. Пловдив е до 1300 евро на квадратен метър."Това каза пред БНР Добромир Ганев от Националното сдружение "Недвижими имоти".    По думите му, причините за ножицата в цената на имотите са дисбалансите в икономиката, които за три десетилетия политиците не са успели да тушират."Този пазар е  пряко свързан с макроикономическите фактори. Той е огледало на това, което се случва в нашата икономика."        Ръстът  се дължи на съвсем реални фактори, обясни експертът и посочи  ниските лихвени проценти по жилищните кредити, както и обема на сделките – в София  ръстът за 2024 г. е 10%, във Варна – 6 на сто, а в Бургас – 21%. Ръстът на брутното възнаграждение и  вътрешната миграция също са сред факторите за продължаващото нарастване на  цените на имотите.     Слабото  предлагане на фона на значително търсене и предпазливост на  инвеститорите, които са консервативни в очакванията си, са други движещи  фактори, които държат цените високи, стана ясно от думите на Ганев.     На този фон тенденцията  да се закупуват имоти в по-малки населени места не е отмряла, подчерта той.    Като нова тенденция, която трябва да се следи, Добромир  Ганев открои съотношението между ръста  на цените на имотите и покачването на брутното трудово възнаграждение и  изтъкна, че за първи път се регистрира отрицателно съотношение – в София например при 18%  ръст на цените на жилищата има 8% ръст на възнагражденията.      Българите  са доста консервативни относно инвестирането в други инструменти,  освен в недвижима собственост, напомни Ганев.     По показател брой собственици на глава от населението  обаче страната ни е изпреварена от Словения, Хърватска и Румъния.    Цялото интервю слушайте в звуковия файл.

Title Около една трета от православните християни по света посрещат днес Бъдни вечер: 
Около една трета от православните християни по света, които  отбелязват Коледа на 7 януари, днес празнуват Бъдни вечер.    Русия, Сърбия, Света гора, Черна гора, Северна Македония,  босненската Република Сръбска, Грузия, Беларус, Армения, Йерусалим и Етиопия  почитат празниците по Юлианския календар, а останалият православен свят - по  Григорианския.   През 2023 г. Украйна за първи път посрещна официално Коледа  на 25 декември.   Гърция, България и Румъния, които следват Григорианския  календар, вече отпразнуваха Коледа на 25 декември. Заедно с тях Рождество  Христово почетоха и близо 174 хиляди православни християни, живеещи в Албания  според данните от последното преброяване.

Title Андреев отпадна в квалификациите в Мелбърн: 
Адриан Андреев отпадна още на старта на квалификациите на Откритото първенство на Австралия по тенис.Втората ракета на България отстъпи в Мелбърн на парагваеца Адолфо Даниел Вайехо с 4:6, 4:6 след 92 минути игра.В първия сет всеки от двамата печелеше подаването си до десетия гейм, когато южноамериканецът проби Андреев на нула и така взе частта.Във втората софиянецът стартира с 0:3, но успя да върне брейка за 2:3. Веднага след това Вайехо обаче отново проби. Адриан тутакси направи рибрейк от 15:40 и после изравни за 4:4. В десетия гейм парагваецът стигна до два мачбола при сервис на Андреев и реализира втория.Григор Димитров отново е номер 10 в светаТака в основната схема на Откритото първенство на Австралия, което започва в неделя, България ще бъде представена от Григор Димитров и Виктория Томова. Жребият ше бъде изтеглен на 9 януари.

Title Схемата за младежка мобилност е ключът към по-добрите отношения между Великобритания и ЕС: 
Усилията на британския премиер Киър Стармър да пренастрои  отношенията на Великобритания с нейните европейски съюзници зависят от схема за  младежка мобилност между Обединеното кралство и ЕС, заяви германският посланик  в Лондон Мигел Бергер в интервю за вестник "Гардиън".   Мигел Бергер каза, че стабилността в цяла Европа може да бъде  подкопана, ако съюзниците не могат да осигурят редица "ясни мерки",  които демонстрират "конкретните предимства" на техните отношения и  една от тях е схемата за младежка мобилност. Бергер разбира натиска, под който  е поставен Стармър от страна на евроскептиците и подкрепящите Брекзит вестници  в Обединеното кралство, но смята, че схемата в крайна сметка е "доста  проста".   "Става дума за това, че хората, които идват на Острова,  след това ще се приберат у дома, така че идеята е наистина да се придобие опит,  който ще бъде приложен у дома", посочи германският посланик, но отбеляза,  че има видими опити нещата да се представят като миграция или свобода на движение,  което стряска. Бергер посочи, че в крайна сметка отговорността на британските  служители трябва да бъде да изтъкнат полезните елементи на това рестартиране на  отношенията, но критикува онези, които се опитват да заблудят обществеността  относно това какво всъщност означава схемата.   Анкета, проведена от YouGov за Европейския съвет за външни  отношения, установи, че почти седем от 10 британци, включително 55% мнозинство  от бивши гласоподаватели за Брекзит, биха подкрепили схема, която ще позволи на  200 000 на възраст от 18 до 40 години от Обединеното кралство и ЕС да пътуват,  учат и работят свободно на реципрочен принцип до четири години.

Title Очаква се канадският премиер да подаде оставка като лидер на Либералната партия: 
Очаква се канадският  премиер Джъстин Трюдо да подаде оставка като лидер на Либералната партия,  евентуално още днес, предаде Ройтерс, като се позова на в. "Глоуб енд  Мейл".    Според източници на  канадското издание Трюдо ще се оттегли преди ключова среща на управляващата  формация в сряда, посочва БТА.    От канцеларията на  канадския премиер засега не са отговорили на запитване на Ройтерс за коментар.    За момента не е ясно също  дали Трюдо ще подаде оставка и като министър-председател или ще остане на  поста, докато бъде избран нов лидер на либералите, отбелязва Ройтерс.    Канадската вицепремиерка подаде оставка след разногласия с ТрюдоКабинетът на Трюдо оцеля в пореден вот на недовериеТрюдо оглави партията  през 2013 г., когато тя преминаваше през тежък период, след като за първи път в  историята си остана чак на трето място на парламентарни избори. Според  проучванията на общественото мнение управляващата партия ще претърпи тежко  поражение от консервативната опозиция на редовните избори, които трябва да  бъдат произведени до края на октомври.    Оставката на Трюдо обаче  вероятно ще доведе до нови призиви за бързо свикване на изборите, за да бъде  избрано правителство, което да работи с администрацията на президента на САЩ  Доналд Тръмп, който ще встъпи в длъжност на 20 януари.    Наскоро Тръмп  подигравателно нарече Трюдо "губернатор" и повтори предложението си  Канада да стане американски щат.

Title Церемония за 177-годишнината от рождението на Ботев в Благоевград: 
С полагане на цветя и  отдаване на почит благоевградската общественост ще отбележи 177 години от  рождението на Христо Ботев. Церемонията ще се състои пред паметника на поета-революционер на пл. "Народни будители".    Преди това на пл. "Македония"  свещеници ще извършат водосвет на бойните знамена. Събитието се организира от  3-то бригадно командване.    В Деня на Богоявление ще  бъде спазена и традицията с хвърляне на кръста във водите на река  Благоевградска Бистрица. Отбелязват 177 години от рождението на Христо Ботев

Title Филмите "Бруталистът" и "Емилия Перес" спечелиха най-престижните награди "Златен глобус": 
Филмите "Емилия Перес" (Emilia Perez) и  "Бруталистът" (The Brutalist) триумфираха във филмовите категории на  церемонията за 82-рите награди "Златен глобус", която се състоя в  хотел "Бевърли Хилтън" в Бевърли Хилс, щата Калифорния, предадоха  световните осведомителни агенции.  "Златен глобус" в категорията за "най-добър филм - мюзикъл или комедия" получи "Емилия Перес", а "Бруталистът"  беше отличен като "най-добър филм - драма".  Филмът "Емилия Перес", който беше с най-много  номинации - десет, грабна общо четири отличия - за най-добър чуждоезичен филм -  награда, която режисьорът Жак Одиар посвети "на всички, които днес се  чувстват обезпокоени", докато Зоуи Салдана спечели "Златен  глобус" в категорията за най-добра актриса в поддържаща роля. Продукцията,  разказваща за мексикански наркобарон, който се подлага на операция за смяна на  пола, за да стане жена, беше отличена и за най-добра музика за El Mal.Зоуи Салдана и екипът на филма „Емилия Перес“  Номинираният в седем категории филм "Бруталистът" пък получи три отличия - за най-добър филм - драма, за най-добър актьор в  лицето на Ейдриън Броуди, а Брейди Корбет беше определен за най-добър  режисьор. Филмовата продукция е за  оцелял от Холокоста, който бяга в САЩ, за да преследва американската мечта. Броуди нарече филма от независимо студио A24 "паметник  на човечеството и изкуството".    "Пътуването на героя ми много напомня за преживяното от  майка и предците ми, когато са бягали от ужаса на войната и дошли в тази велика  страна. Надявам се творбата да ви даде сили и глас", каза още Броуди.За най-добра актриса "Златен глобус" получи Фернанда Торес за ролята си във "Все още съм тук".  Деми Мур пък бе удостоена с наградата за най-добра актриса в  категория "мюзикъл или комедия" за участието си във  "Веществото" (The Substance).   "В момента съм просто в шок. Правя това от много време,  повече от 45 години. Това е първият път, когато печеля нещо като актриса",  каза Мур, докато държеше трофея си на сцената.    "В моментите, когато смятаме, че не сме достатъчно умни,  красиви, слаби и изобщо, че не сме достатъчни, една жена ми каза: никога няма  да си достатъчна, но ще познаеш стойността си, ако оставиш мерителната линия.  Приемам тази награда като символ за цялостта ми, любовта, която ме мотивира и  фактът, че мястото ми е тук", посочи още Мур.      Отличието при мъжете в тази категория отиде при Себастиан  Стан за "Различен човек" (A Different Man).  Кийран Кълкин взе статуетката за най-добър актьор в  поддържаща роля за "Истинска болка" (A Real Pain).  За най-добър сценарий беше отличен Питър Строган за  "Конклав".   Призът за най-добра анимация беше присъден на латвийската  продукция "Флоу" (Flow).  Комедийната актриса Ники Глейзър беше водеща на церемонията, излъчвана по Си Би Ес и платформата "Парамаунт плюс".   Спечелването на "Златен глобус" може да подпомогне  филмовите продукции преди раздаването на "Оскар"-ите през март. Ако даден  филм или актьор получи "Златен глобус", това увеличава вероятността  член на американската Академия за кинематографично изкуство и наука да разгледа  този проект.  Победителите на наградите "Златен глобус" се  избират от 334 журналисти от 85 страни, в сравнение с около 9000 имащи право на  глас, които определят носителите на "Оскар", припомня Ройтерс.

Title Стоян Панчев: Фокусът на политиците да е не върху еврозоната, а върху бюджета!: 
Фокусът на политиците  трябва да е не върху еврозоната, а върху други проблеми – например върху  бюджета.     Това заяви пред БНР икономистът Стоян Панчев от ЕКИП. По  думите му може да се окаже, че въпреки спрените преговори за правителство, има разбирателство поне за бюджета.     По-големият проблем е не политическата нестабилност, а неизпълнението на критериите за  еврозоната. Отново няма да бъде изпълнен критерият за инфлацията, посочи  той. Любомир Дацов: Еврозоната вече е миражСимеон Дянков: Отдалечаваме се от еврозоната с години, може би завинагиЧаст  от увеличенията на цените от началото на новата година са  свързани с миниенергийната криза в региона и с ДДС ставката за хляба, отбеляза  икономистът и допусна, че "може би  ударът ще е единичен, но със сигурност ще направи първите месеци на 2025-а  доста по-трудни".     Пенсиите  ще бъдат платени може би на ръба на закона – с увеличението от  юли, направи прогноза Панчев.     Твърди се, че може  да бъде изтеглен директно Бюджет 2025 и да се работи по "мостовия  закон" (предложен  от правителството като преходен вариант – бел. ред.), коментира икономистът в предаването  "Преди всички". Според него това ще е "кръпка за един-два месеца", която ще реши техническите  въпроси, но няма да е ясно откъде ще се  покриват разходите.    Хипотетично е възможно да се стигне до финансов колапс,  но вероятността за това е доста малка, гласи оценката на Панчев. Димо Дренчев: Има политическа воля ставката на ДДС за хляба да бъде отново нулеваДПС-НН внася предложение за нулев ДДС за хлябаМалко  вероятно е при сваляне на ДДС да има корекция на цените надолу. Тази тема  трябва да бъде затворена, подчерта той.     Мярката за ресторантьорите беше продиктувана от ковид. И  за хляба няма особен смисъл - крайният ефект върху потребителя няма да е  особен, обясни икономистът.    "Може да се окаже, че това е игра на популизъм."    Цялото интервю чуйте в звуковия файл.

Title ДПС-НН внася предложение за нулев ДДС за хляба: 
"ДПС-Ново  начало" ще внесе предложение за запазване на мерките, с които се  освобождават от ДДС хлябът и брашното и се запазва ставката от 9% ДДС за  ресторантьорския бизнес. Решението е продиктувано от резкия скок в цените на  хляба и хлебните изделия, които са основни за трапезата на българите в първите  дни на годината, заради връщането на 20% ДДС от 1 януари, заявява в съобщение  до медиите лидерът на формацията Делян Пеевски.    Както предложихме  мораториум върху цените на електроенергията до изясняване на ситуацията с  ЕРП-тата, така настояваме за трайно установяване на диференцираните ставки за  ДДС, подчертава той.В София вече трудно се намира хляб под 2 леваХлябът поскъпва в цяла България

Title Григор Димитров отново е номер 10 в света: 
В публикуваната днес световна ранглиста на тенисистите Григор Димитров запази десетата позиция, въпреки че не успя да защити точките си от титлата в Бризбън заради контузия.Българинът загуби 150 точки и е с актив от 3200 – с 5 повече от номер 11 Стефанос Циципас.Тази седмица най-успешният ни тенисист в историята ще лекува травмата си и ще очаква на 9 януари жребия за Откритото първенство на Австралия, което започва в неделя, 12 януари, в Мелбърн. Там Димитров ще бъде десети поставен в схемата.Адриан Андреев е 217 в класацията на АТР. Той загуби днес в квалификациите в Мелбърн.Андреев отпадна в квалификациите в МелбърнСред първите 500 в света от българите са още Димитър Кузманов (№336), Пьотр Нестеров (№440) и Янаки Милев (№500).19-годишният Илиян Радулов изкачи три позиции и е на рекордното за него 539-о място.Води Яник Синер, следван от Александер Зверев и Карлос Алкарас.При жените Виктория Томова отстъпи три места и е вече 56-а. Тя записа втора загуба от два мача през сезона, след като отстъпи в Хобарт на Греет Минен.Виктория Томова загуби от белгийка в ХобартВтората ни ракета Гергана Топалова е 341-а, а Лиа Каратанчева е номер 347. В топ 500 са още Изабелла Шиникова (№365) и Росица Денчева (№466).На върха продължава да е шампионката от Бризбън Арина Сабаленка пред Ига Швьонтек и Коко Гоф, която победи полякинята на финала на Юнайтед къп.

Title По традиция във Велико Търново спасяват кръста от водите на р. Янтра: 
С литургия, водосвет на  знамената и традиционния ритуал по спасяване на Христовия кръст във водите на  Янтра във Велико Търново ще бъде отбелязан големият християнски празник  Богоявление. С военен ритуал в центъра на града ще бъде почетено и рождението  на поета и революционера Христо Ботев.    Общоградският празник ще  започне в 9 часа с литургия в катедралния храм "Рождество на Пресвета  Богородица", когато ще бъде извършен и тържествен богоявленски водосвет.  След това във всички великотърновски църкви ще се раздава светена вода.      Празнуваме Богоявление - един от най-големите християнски празнициВ 10 ч. ще тръгне литийното  шествие. Пред крепостта "Царевец" ще бъде благословено бойното знаме  на Националния военен университет "Васил Левски". След това от  Владишкия мост в кв. "Асенов" ще се проведе ритуалът с Богоявленския  кръст в Янтра и спасяването му под звуците на камбаните на Царевец и  православните храмове.     В празничния ден с  полагане на венци и цветя ще бъде почетена и 177-годишнината от рождението на  Христо Ботев. Ритуалът ще се състои в 9,30 ч. пред паметника на Ботев в центъра  на Велико Търново.

Title Снегът отмени множество полети в Западна Европа: 
Обилен снеговалеж и  заледяване наложиха отмяната на десетки полети на гражданската авиация от  летищата в Амстердам, Франкфурт, Мюнхен и Берлин.    Сняг и леден дъжд  връхлетяха части от Обединеното кралство, което доведе до отмяна и закъснения  на полети и влакове, както и сериозни проблеми по пътищата. Оранжев  предупредителен код остава в сила и днес, но за сравнително по-малки части от  страната.    Оранжев код за още сняг и  поледици е издаден предимно за Северна Англия. Жълт код остава в сила за големи  части от Шотландия, Уелс и някои други райони на Англия. Поледици се очакват в  Северна Ирландия. Летищата на Ливърпул и Манчестър, които бяха затворени в  събота вечерта, бяха отворени в неделя, но закъсненията и отмяната на полети  продължиха през целия ден.     Близо 20 самолета, които  трябваше да кацнат в Манчестър, бяха отклонени към лондонските летища  "Хийтроу" и "Гатуик", както и Бирмингам, Дъблин, Глазгоу и  дори Париж. В Южна Англия пък бяха издадени предупреждения за наводнения,  поради дъждовете и топящия се сняг. Десетки полети са отменени от летище "Схипхол" в АмстердамАгенцията по околна среда  наблюдава стриктно няколко реки, които са на път да излязат от руслата си.  Снежни бури доведоха да прекъсване на електрозахранването и хиляди домакинства  останаха без ток. Заради падащите температури Агенцията за здравна сигурност на  Обединеното кралство издаде предупреждения към по-възрастните и по-уязвими хора  да стоят по домовете си.

Title Добромир Живков за спрените преговори за кабинет: Отсрочка или шантаж: 
Президентът вече ще задвижи процедурата. Тази седмица вероятно ще имаме връчен мандат.     Тази прогноза направи пред БНР Добромир Живков от  социологическа агенция "Маркет линкс".        Според него не кандидатурата на Борисов за премиер е била причина за спирането на преговорите за управление, защото той е "готов на по-големи компромиси", а случилото се тълкува като отсрочка или  политически шантаж.    "По-скоро сме влезли във фазата на политическото  изнудване."ГЕРБ прекратява преговорите за правителство заради несъгласия с ДБДБ научили от медиите, че ГЕРБ-СДС прекратяват преговорите"Не това е реалната причина за спирането на преговорите", категоричен е социологът, който допуска това да е само временно спиране на преговорите.    Логиката  на разговорите вървеше през политики, през ресори. Заявките  са ясни и от двете страни и ако имаше политическа воля тези преговори да бъдат  докарани до успешен завършек, то най-щекотливата  тема можеше да бъде оставена за финал, обясни той.      Като "абсолютно  валидна хипотеза" Живков отчита вероятността събитията по замразяване  на преговорите за правителство да са свързани с датата за избор на главен  прокурор – 16 януари.    "Не бих се изненадал да е временно стопиране, докато процедурата напредне до етап да не може да бъде  спряна. (...) Каквито и декларативни съобщения да получаваме от ГЕРБ и  Борисов, основната причина за непостигане на управленски коалиционен формат се  дължи на антикорупционната политика и на избора на г-н Сарафов."Дневен ред 2025 – прогнозите на двама журналистиОтвъд разделителните линии - ще има ли съгласие за правителствоАко се стигне до окончателно споразумение, ПП ще подкрепи това правителство. АПС също ще подкрепя  управление, относително или максимално отдалечено от Пеевски, посочи още Добромир Живков.    Ако се постигне управленска конфигурация сега, има шанс  тя да остане по-дълго стабилна въпреки крехкото мнозинство в парламента,  коментира Добромир Живков в предаването "Преди всички".Цялото интервю слушайте в звуковия файл.

Title Шест американски щата обявиха извънредно положение заради силна зимна буря: 
Шест американски щата обявиха извънредно положение заради  силна зимна буря на територията на Съединените щати. Мярката беше въведена в  Западна Вирджиния, Кентъки, Вирджиния, Канзас, Арканзас, Мисури и няколко  окръга в Ню Джърси.   Полицията в Кентъки предупреди хората да не тръгват на път.  Пътищата в почти цял Канзас са покрити със сняг и лед и някои от магистралите в  щата бяха затворени. Заснежено е и по пътищата в западната част на Небраска и  части от Индиана, където Националната гвардия беше мобилизирана, за да помага  на закъсали шофьори.  Студ, сняг и поледици в източните американски щатиБлизо 1500 полета в цялата страна са отменени, а над 5 хиляди  имат закъснение. Очаква се поне 40 влака през днешния ден също да не потеглят.   Според американската Метеорологична служба лошото време ще  засегне в една или друга степен около 63 милиона души.

Title Рома спечели римското дерби: 
Отборът на Рома победи с 2:0 Лацио в дербито на Рим от 19-ия кръг на Серия "А"."Вълците" откриха резултата още в 11-ата минута с попадение на Лоренци Пелегрини, а 7 минути по-късно Алексис Салемакерс покачи резултата на 2:0.Защитата на Рома се справяше добре през целия двубой въпреки опитите на "орлите" да се върнат в мача.  Лацио така и не успя да създаде достатъчно чисти положение пред вратата на домакините.Така треньорът на символичните домакини Клаудио Раниери записа пети успех в "Дерби дела капитале" от пет мача.Дербите беше нервно и се стигна до много жълти картони. В добавеното време на двубоя съдята показа и два червени заради меле между щабовете и играчите - на нападателя в небесносиньо Валентин Кастейянос и на човек от щаба на Рома.

Title Конгресът на САЩ сертифицира победата на Тръмп: 
На съвместна сесия на  двете камари на американския Конгрес се очаква да бъде сертифицирана победата  на новоизбрания президент Доналд Тръмп.    Според американските  закони победата на Доналд Тръмп трябва да бъде сертифицирана от американския  Конгрес, който на общо заседание на двете камари ще преброи електоралните  гласове от всеки щат и официално ще го обяви за победител в миналогодишната  президентска надпревара.     Официално той ще встъпи в  длъжност на 20 януари. Заседанието е изискване на американската Конституция и  включва няколко отделни етапа. В специални махагонови кутии в залата ще бъдат  внесени запечатаните изборни сертификати от всеки щат, които съдържат запис на  електорални гласове.     Представители на двете  партии ще отворят кутиите и ще прочетат резултатите на глас, извършвайки  официално преброяване.     Вицепрезидентът Камала  Харис, като председател на Сената, ръководи сесията и обявява победителя. Така  тя ще сертифицира собствената си загуба от Доналд Тръмп, след като в последния  момент замени оттеглилия се Джо Байдън в президентската надпревара.     Има пострадал при стрелбата в залата на Конгреса на САЩПреди 4 години  вицепрезидентът на Тръмп Майк Пенс също сертифицира победата на Байдън, след  като приключиха размириците пред Капитолия. На 6 януари 2021 година поддръжници  на Доналд Тръмп нахлуха в сградата на Конгреса в опит да спрат сертифицирането  на изборите, които Тръмп загуби. Тогава републиканецът отказа да признае, че е  загубил от демократа Байдън, твърдейки, че изборите през 2020 г. са били  опорочени от мащабни измами. АП коментира, че днес процедурата се очаква да  протече гладко.

Title В Калофер - кулминация на тържествата за Ботев и мъжко хоро за Богоявление: 
В Калофер  днес е  кулминацията на тържествата за 177 години от рождението на Христо Ботев.  Програмата започва  със стихотворението „Майце си“, следва митинг-поклонение, тържествено слово и  поднасяне на гирлянд на славата, уточни директорът на Националния музей „Христо Ботев“  Ася Николова. След това, от  музея, шествието тръгва към мемориалния комплекс с внушителния  монумент на Ботев, който се извисява на Калофер.  Ще има тържествено слово, поднася се и традиционният гирлянд на славата, каза  още Ася Николова. За поредна година на Богоявление в  Калофер мъжко хоро ще се извие във водите на река Тунджа. Преди да хвърли  кръста във водата, местният свещеник ще освети и нов метален кръст на моста, от  който се хвърля дървената светиня. Стотици мъже, облечени в народни  носии, ще влязат в студените води на река Тунджа на зазоряване, съобщи кметът  на Калофер Драгомир Боев:    "В 8 ч. е официалното хвърляне на кръста във водата. Първо влиза  групата на Калофер, извършва ритуала, излиза от водата и след това вече –  гостите от страната, които имат желание!".     Празникът ще започне с  тържествена Света Литургия в местната църква „Св. Архангел Михаил“. След това с  литийно шествие всички ще тръгнат към реката. Там ще бъде осветен и нов метален  кръст, издигнат по инициатива на отец Димитрий от храма, както и на икона до  него. Кръстът обозначава мястото, където още от времето на турското робство е  изпълняван ритуалът, възобновен през 1990 година.     "В спомените на Стефан Кисьов от 1874 година е записано как жителите на  Калофер тръгват от трите големи църкви и се събират на мястото, на което и в  момента се хвърля кръста." - добави кметът Драгомир Боев.      Според местния обичай спасителят на  кръста го дава на най-малкото дете, което участва в ритуала.

Title Мануела Панаретова: Нека опитаме да запазим мир и баланс в отношенията: 
Културата на Южна  Америка присъства в живота и празниците на семейството на Мануела Панаретова.  Тя е испанист, преводач, преподавател по испански и италиански език, а личният  ѝ живот е свързан с Чили, където живее по време на брака си с чилиец. Как  отбелязват Коледа и Нова година в нейната фамилия и как съчетават българската и  чилийската култура - Мануела Панаретова разказа за последното за 2024 година издание на предаването "Нощен хоризонт" с водещи Зорница Близнашка и Мария Петрова.Семейството на  Мануела Панаретова избира за Коледа да се придържа към шопските традиции при отбелязването  на празника.        "Коледата в  Латинска Америка и специално в Чили, където аз съм живяла, самото усещане е съвсем  различно за Коледа. Някак си и самият факт, че се намираш в Южното полукълбо,  че празнуваш Коледа посред лято, на 32 градуса, сякаш те подтиква по друг начин  да я възприемаш", казва тя: "Тук на студа, на снега, който валя, не ни идва, някак си не се  сещаме да правим неща, които се правят там. Сякаш има ясно разграничаване на Коледата  на топло и Коледата в типичната в зимна обстановка". "Вкъщи, естествено, дойде  дъщеря ми, която е плод на смесен брак, но все пак празнувахме типично,  спазвайки традициите от моята баба, тук коренячка, шопкиня до мозъка на костите  си. От нея взехме този обреден ритуал на Бъдни вечер, който правим. От нея  знам, че в питката, освен пара, тя слагаше и една клечка от дрянче, което  означава здраве, едно бобче, което означава кариерата, работата. Едно време е  било животните, двора, стопанството. И клечка от метла. Метла нямаме и ползвам  клечка за зъби, което означава благоденствие за къщата и къщовница за жените  специално, или нова къща. Това е, което знам от нея, от баба ми шопкинята", сподели преводачът и университетски преподавател.     Магията на празниците, създадена у нас от баба и лятната ваканция в ЧилиМагията на Коледа  Мануела Панаретова си спомня още от дете, магия - създавана умело от нейната баба:        "През социализма  доста се изгубиха тези традиции. Аз в моето детство си спомням, че това го  правихме едва ли не много скришом. За мен беше като едно тайнство, една тайнствена  церемония. Нещо вещерско едва ли не! Изобщо не съм го възприемала като вяра,  религия. Не съм го свързвала чак с това. Винаги е свързан този ритуал с някаква  магичност и тайнственост. Това беше скрито в семейството. Не говорехме как ще  празнуваме, но си спомням как от училище се прибирах и чаках с нетърпение  миризмите на типичните гозби и тази тайнствена обредност, която баба ми много  добре умееше да я прави. Сякаш ме потапя в нещо мистериозно и магично", разказва испанистът.        Междувременно в  Чили Коледата и Новата година са свързани с топло време и началото на лятната  ваканция.        "Това е абсолютен  културен шок. По същия начин съм го изживяла в Сантяго и в Чили. Може би на юг  вече, където е по-студено не е чак толкова фрапантно, но наистина на 32-33  градуса да видиш тези зимни украси, тези снежинки. Типична украса, която си спомням  оттогава – снежни човеци и Дядо Коледовци, които слизат по стълби, от покривите  висят", посочи тя. "Между другото, и Коледа, и Нова година бележи началото на лятото, на лятната  ваканция и е типична гледка да видиш на плажа Дядо Коледа с типичната си брада,  с шапката, с палтото, със съответния колан и отдолу по бански и боси крака на  плажа. Там винаги ми е правело впечатление, че Новата година започва с ваканция,  с лято, с настроение за почивка. Винаги е странно усещане за нас европейците,  които сме свикнали да свързваме Коледа и Нова година със зимата", признава Мануела Панаретова.        Прилики и разлики в традициите в България и Чили по празниците Традициите в Чили  се отличават от тези в България, а също така има особености, отличаващи  страната от останалите държави в Южна Америка.        "Чили е много  интересна държава. Сякаш Андите я откъсват от останалия латиноамерикански свят  и винаги при нея има нещо по-различно. Всички знаят, на испански кой не е чувал "Feliz Navidad"  - песента  първо прокарана навремето от Глория Естефан, която сега се пее във всякакви  варианти. Но в Чили се използва думата Pascua (Пасха) за Navidad и съответно самият Дядо Коледа е Viejito  Pascuero. Буквално преведено може  пак да се преведе като Дядо Коледа вместо Papá Noel или San Nicolás, както ги наричат в останалия  испаноезичен свят". "Нормално при тях е да се съберат на Бъдни вечер, 24-ти. Те  не постят. Там е нормално печена пуйка или някакви меса с много салати. Типичният  десерт, който не липсва на трапезата, това е Pan de Pascua – коледният хляб. Доста прилича на щолен", разказва още испанистът: "Другата  напитка, която е типична за Коледа и е с интересното наименование е "Маймунска опашка"  – Cola de mono, която се  приготвя. Тя се купува вече, но също повечето домакинства си я приготвят. Доста  наподобява "Бейлис". С мляко, което се вари с различни подправки, индийско  орехче, канела, захар, кафе, и се смесва с един вид тяхна ракия – aguardiente  или с pisco"."Другото, което ми е направило впечатление  пък за Нова година, може би защото е лято и защото времето и горещината го  обуславя, това е да се вдига наздравица с някакво пенливо вино, но вътре му слагат  топка сладолед от ананас. И на Коледа, и на Нова година, след като удари 12  часа, хората излизат, ако живеят дори в блокчета, излизат на улицата и се здрависват  и вдигат наздравици с всички съседи, комшии, обикалят улицата. Изобщо купонът  се пренася на улицата", описа тя празненствата.        За Новата година Мануела Панаретова пожелава "най-много здраве, мир и хармония":"Мисля, че това е нещото, което най-много липсва в днешния  свят. Много е трудно да запазим хармонията, мира и баланса в живота ни. Но  основното е здравето. На базата върху здравето поне трябва да се опитаме да  запазим този баланс в отношенията, в начина си на живот, във вижданията си.  Това пожелавам за себе си в моя живот, в живота на българите, живота на  чилийците. Мисля, че това е общовалидно пожелание независимо от националността".    Цялото интервю, в което има още информация   за това как се празнуват Коледа и Нова година в Латинска Америка, можете да   чуете в звуковия файл.Автор на снимката с погача: Архив.Автор на снимката с шампанско: Pixabay/Myriams-Fotos.

Title "Хамас" е готов да освободи 34-ма заложници при първата фаза на потенциално споразумение с Израел: 
"Хамас" има готовност да освободи 34-ма израелски  заложници при първата фаза на потенциално споразумение с Израел е заявил  високопоставен представител на групировката. Представителят, пожелал  анонимност, е казал, че евентуалната група ще включва жени, деца, възрастни и  болни. По думите му ислямистите искат седмица, за да установят дали хората все  още са живи.   От общо 251 похитени израелци, 96 все още остават в Ивицата  Газа, включително 34-ма души, които според израелската страна са починали.   От офиса на израелския премиер Бенямин Нетняху заявиха, че от  "Хамас" не са представяли списък със заложници, които са готови да  освободят. От израелския Канал 12 пък твърдят, че списък има, но в него не се  посочва кои от похитените са живи.

Title Виктория Томова загуби от белгийка в Хобарт (обновено): 
Виктория Томова загуби от белгийската квалификантка Греет Минен с 5:7, 3:6 в първия кръг на тенис турнира в австралийския Хобарт на твърди кортове с награден фонд от 275 хиляди долара. Томова започна отлично срещата с пробив на сервиса на Минен, който след това затвърди на своето подаване за 2:0. Българката проби и в петия гейм, а след това поведе с 5:1. При този резултат Томова изпусна три сетбола и Минен взе сервиса си. Последва пробив за белгийката. Българката отново имаше три сетбола, които пропусна при 5:3. Последваха два пробива за Минен и победа в първата част със 7:5.Томова започна с пробив и ново 2:0 и втората част. Последваха пет поредни гейма за Минен, която поведе с 5:2. Най-добрата родна състезателка спечели едно свое подаване, но загуби следващия гейм, с което и целия мач - 3:6, който продължи малко повече от час и половина.По-късно през деня Виктория Томова и партньорката и на двойки - Тара Муур от Великобритания, загубиха мача си на старта от Анджелика Моратели от Италия и полякинята Катаржина Питер също с 5:7, 3:6.

Title Зеленски: Първо среща с Тръмп, после преговори с Путин: 
Украинската армия  предприе контранастъпление в руската Курска област в критичен момент от войната  - две седмици преди завръщането на Доналд Тръмп в Белия дом. Президентът на  Украйна Володимир Зеленски заяви, че иска първо да се срещне с Тръмп, за да  договорят мирен план, преди да пристъпи към каквито и да било преговори с  руския лидер Владимир Путин.    От съобщенията на  министерството на отбраната на Русия и на военните кореспонденти излиза, че  контраатаките са североизточно от контролирания от украинците град Суджа в  направление към областния център Курск и атомната централа в Курчатов, но  мащабът и вложените сили са неясни.    В обръщението към  сънародниците си от събота украинският президент Володимир Зеленски говори за  значителни загуби, претърпени от руснаците и съюзниците им през последните два  дни.    Международната агенция за  атомна енергия съобщи за силни експлозии близо до окупираната от Русия  Запорожка атомна електроцентрала. Няма данни за жертви и щети, увери  генералният директор на Агенцията Рафаел Гроси.     Курска област – "най-горещият" сектор на бойните действия между Украйна и Русия днесВ същото време  президентът Зеленски заяви, че гаранциите за Украйна за спиране на войната ще  бъдат ефективни, само ако ги предоставят Съединените щати. В интервю за  американски автор на подкасти Зеленски подчерта:    "Без Съединените  щати гаранции за сигурност не са възможни. Имам предвид такива гаранции за  сигурност, които могат да предотвратят руска агресия".    Според Зеленски двамата с  Тръмп трябва да определят посоката на действие за спиране на Русия, като  европейските държави също трябва да имат право на глас в този процес и това  трябва да се случи, преди да се стигне до директни преговори с Москва. Украинският  президент поиска и членство за страната му в НАТО като посочи, че спиране на  огъня без гаранции по сигурността само ще даде време на руската страна да се подготви  за нова атака.

Title След скандалния клип с бебетата започва проверка в сливенската неонатология: 
В МБАЛ "Д-р Иван Селмински" в  Сливен се очаква да започне проверка в отделението по Неонатология във връзка  със скандалния клип, в който две жени – акушерка и здравен специалист, танцуват  под ритъма на чалга с две от приетите за лечение деца. Проверката бе  разпоредена по заповед на министъра на здравеопазването д-р Галя Кондева.     Днес ще бъде изписано едно от децата,  чиито роднини го разпознаха като едно от бебета в клипа. От болницата отрекоха  това да е едно от бебетата, но засега  няма информация кои са заснетите бебета и техните родители ще проявят ли  претенции към двете участнички в клипа и към болницата.     Скандалът гръмна, когато клипът с танцуващите  в Неонатологията служителки "изгря" на  стената в Инстаграм на акушерката Яна Митева по случай рождения ѝ ден. Тя е една от танцуващите. Другата  жена на кадрите е здравният специалист Ралица Недева. Именно тя е публикувала видеото,  предизвикало остра обществена реакция.    Яна Митева е с три години трудов стаж в  отделението, а Ралица Недева работи там едва от месец и е студентка в  Медицинския колеж в Сливен. Акушерката  напуска отделението още на 29 декември, а днес уволняват дисциплинарно здравния  специалист.     Началникът на Неонатологичното отделение  д-р Таня Праматарова обяви, че поведението на двете е недопустимо и се извини в  публичното пространство, като се закани, че ще затегне дисциплината. Видеото е накърнило авторитета на  отделението, смята тя.     Междувременно, в неделния ден се появи нов скандал. Роднини на дете, което се лекува в отделението, обявиха, че едното  от бебета в клипа е тяхното. Бабата на детето Катя Митева бе категорична, че  това е нейният внук, а при вида на клипа е изпаднала в шок. "Човек не може  да не познае собственото си дете."    Бабата е категорична, че ще съди вече  бившите служителки на отделението, но няма претенции към болницата.    "Тук  са дошли да работят, не да играят кючек. Ще ги съдя! Ще направя всичко  възможно тези две жени да не работят тази професия."    Д-р Таня Праматарова опровергава твърденията на Митева, че внукът ѝ  участва в клипа. "Това не отговаря на истината", посочва  тя. По думите ѝ по време на направата на клипа бебето Илия не е присъствало в  болницата.    За да няма  манипулации по темата - чие дете участва в клипа, се очаква ръководството на  болницата да реши дали да уведоми родителите на децата от клипа.     За разлика от Ралица Недева, акушерката  Яна Митева пред медиите изказа своите съжаления и обясни мотивите си за танца с бебето. Тя твърди, че намерението ѝ е било "чисто към тези дечица" и  оставя "сърцето си в това отделение".    Д-р Праматарова призова да  спрат манипулациите в публичното пространство и да оставят специалистите да  си вършат работата.Повече по темата чуйте в звуковия файл.

Title Отбелязват 177 години от рождението на Христо Ботев: 
С редица прояви във Враца ще бъде отбелязана 177-ата годишнина от рождението на Христо Ботев. Честването ще започне преди обед пред величествения паметник на Ботев в центъра на Враца. След кратка литературно-музикална програма, която включва творби на поета - революционер и спомен за героичната му биография, ще бъдат поднесени венци и цветя.Следобед проявите ще продължат във врачанския музей. Там ще бъде открита изложба на плакати, посветени на Ботев и неговата чета. Те са дело на ученици от две врачански училища - езиковата гимназия и училището по изкуства.След това ще се проведе традиционната Ботева вечер в музея. Гост - лектор ще бъде историкът проф. д-р Пламен Митев от Софийския университет.Проявите събират много признателни врачани."Ботев е вселена, огън, жар, свобода, герой. На моите деца разказвам редовно, дано взимат от него онзи пламък. Ботев е свободата, Ботев е това, което искаме да бъдем. Велик българин!".

Title Ограничено движение в софийския кв. "Дружба" заради церемонията по хвърлянето на кръста: 
В 13 часа в София на  езерото в "Дружба" ще бъде официално отпразнуван Йордановден.  Литийното шествие ще тръгне от храма "Свети Наум“ в 12 часа до езерото. От 11  до 14 часа движението по булевард "Кръстьо Пастухов" ще бъде  ограничено заради церемонията по хвърляне на кръста, обясни изпълняващият  длъжността кмет на район "Искър" Александър Иванов:    "От 8 до 10 часа  сутринта пред сградата на районната администрация на район "Искър" ще  започне записването на младежите за участие при хвърлянето на кръста. От гледна  точка на безопасността ще се запишат 40 желаещи, след това от 10 в сградата на  културния дом ще се проведат медицинските прегледи. Важно е да се отбележи - всички желаещи да се запишат трябва да имат 18 г. и да носят документ за самоличност".

Title Традиционен ритуал по водосвет на бойните знамена на Българската армия на Богоявление: 
В 11.00 часа започва традиционният ритуал по водосвет на  бойните знамена и знамената светини на Българската армия. Той се прави по  традиция на Богоявление.         Богоявленският водосвет ще бъде отслужен от Негово  Светейшество Българския патриарх и Софийски митрополит Даниил в съслужение със  свещеници от Българската православна църква.     В ритуала тази година са включени знамената-светини и бойните  знамена на Националната гвардейска част, Военната академия в София, военните  формирования от Божурище, Горна Малина,  "Враждебна" и на представителните знамена на видовете въоръжени сили.    Президентът Румен Радев ще приеме почетния строй на  представителните части на Българската армия и ще положи венец пред паметника на  Незнайния воин.   От НСО предупредиха за мерките за сигурност. Граждани ще имат  достъп до събитието след 09.30 часа през два пункта пред Паметника на незнайния  воин. Ще присъстват министърът на отбраната Атанас Запрянов и началникът на  отбраната адмирал Емил Ефтимов.          С водосвет на бойното знаме и представителните знамена на  военно формирование 22 220 ще започне Богоявленския ритуал и в Сливен. Той ще се  извърши пред новопостроения храм "Света Петка" от 11.00 часа.  По-късно, от 11.30 часа, до моста на река "Новоселска"  в кв. "Кольо Фичето", Община Сливен и Сдружение "Свети Георги  победоносец" организират традиционното "спасяване" на кръста и  мъжко ледено хоро.   За поредна година водите на реката се забентват ден преди  празника, за да може да се отслужи ритуала с ваденето на кръста и последващото  го хоро в ледените води. По повод 177 години от рождението на поета и  революционер Христо Ботев пред барелефът му в квартал "Клуцохор", в  основното училище, носещо името му, ученици, учители и граждани ще поднесат  цветя.

Title Проверката по случая на танцуващите с бебета акушерки започва днес: 
В МБАЛ „Д-р Иван Селмински" в Сливен се очаква днес да започне проверка в отделението по Неонатология във връзка със скандалния клип, в който две жени – акушерка и здравен специалист танцуват под ритъма на чалгата с две от приетите за лечение деца.  Проверката в сливенската болница бе разпоредена по заповед на министъра на здравеопазването д-р Галя Кондева, след като скандалния клип изтече в публичното пространство. Днес от отделението по Неонатология ще бъде изписано дете, чиито роднини го разпознаха като едно от бебетата в клипа. Бабата Катя Митева бе категорична, че това е тяхното бебе."На 100% съм сигурна. На 100% защо 20 дни съм го държала в ръцете си и съм го къпала. Човек не може да не познае собственото си дете", разказва тя.Началникът на неонатологията д-р Таня Праматарова отрече това да е бебе от видеото."Тяхното дете е родено на 3-ти декември и има престой в Неонатологично отделение до 10 декември. Прието е отново на дата 30 декември, така че по време на направата на този клип бебе Илия въобще не е бил пациент на Неонатологично отделение", обясни д-р Праматарова. За сега няма информация кои са засегнатите бебета, но днес ръководството на болницата трябва да вземе решение да уведоми техните родители за скандалния клип.

Title Празнуваме Богоявление - един от най-големите християнски празници: 
С тържествени богослужения православната ни църква чества  един от великите християнски празници - Богоявление.  Празнува се кръщението на Исус Христос в река Йордан, при  което се открива троичността на Бог. Отслужва се Велик водосвет. Имен ден  празнуват Бистра, Богдан, Богомил, Божан, Божидар, Бойко, Борис, Боян, Йордан,  Найден, Теодосий, Теофан и техните производни.   Когато Исус Христос навършил 30 години приел кръщението от  своя предтеча Йоан Кръстител.  "Дошъл от Галилея на Йордан при Йоан, за да се кръсти от  него", обясни отец Йордан Божилов, свещеник от столичния храм "Света  Петка" в кв. Орландовци.  "И когато Исус, след като се кръсти се молеше, отвори се  небето и Дух Свети слезе върху него в телесен вид като гълъб".  При Кръщението на Исус Христос се възвестява на света тайната  на Божествената Троица.   "Отецът се явява на нашия слух, Духът се явява на човешкото зрение, а Синът  ни осезава с многогодишното си общуване с човеците", посочи отец Божилов.  На този ден свещениците извършват великото освещаване на  водата. Ако в близост до храма има водоем, ритуалът се извършва край него, а  вярващите отнасят в домовете си малко количество от светената вода.  "Потапянето на кръста във водата се извършва за  освещаване на водите и който младеж има силата, волята, дръзновението да извади  кръста, значи той получава и благодат", каза още отец Божилов.  Антон Кирчев и Божидар Златков от години черпят от тази  благодат:  "Това е една битка между духа и тялото. И макар да го  правим от много години винаги има една мисъл дали ще успея и тази година".  "Най-важна е вярата и човек да се стреми да достигне  нещо. В този случай да хване кръста и то го хване не толкова за себе си,  колкото за здравето на своите близки, на селото или града, където се  гмурка".    Традиционен ритуал по водосвет на бойните знамена на Българската армия на Богоявление

Title Богоявление е!: 
Отбелязваме един от най-светлите християнски празници  – Богоявление, известен още като Йордановден. Този ден символизира кръщението на Исус Христос във водите на река Йордан от Йоан  Кръстител. При кръщението на Исус се разкрива на човеците и тайната за  триединната същност на християнския Бог - Светата Троица се състои от Бог, Син  и Свети Дух.     Като част от празничното богослужение на този ден се  прави велик водосвет. Според традицията, ако храмът се намира близо до водоем,  свещеникът извършва там църковния ритуал. В противен случай освещаването на  водата се прави в храма, а вярващите могат да отнесат малка част от нея в дома  си. Осветената вода се дава за здраве и духовно пречистване.     Кръщението на Исус  Христос е древен празник. Между 2-ри и 4-ти век се е празнувал заедно с  Рождество Христово, като и двете събития са се наричали Богоявление.    "Чрез  раждането си Синът Божий се явява на света в плът, а при кръщението си в  йорданските води се е явил на света за обществено служение. Затова двата  празника са били чествани едновременно", обяснява отец Йордан Божилов от  столичния храм "Света Петка" в квартал Орландовци и ефимерий при църквата "Свети Архангели" към Военна академия "Г. Стойков Раковски".    По-късно църквата разделя двата празника.     За кръщението на Исус от Йоан Кръстител свидетелстват  и четиримата евангелисти.    "Спасителят е изчакал да навърши 30-годишната си  възраст, необходима по еврейския обичай за всеки свещеник или учител и преди да  излезе на обществена проповед, приел кръщението от своя предтеча. Св. Йоан Кръстител се нарича Предтеча  Господен, защото проповядва неговото явяване."    При Кръщението на Исус се възвестява тайната на  Божествената троица. Отецът се явява на нашия слух, Духът се явява на човешкото  зрение, а Синът ни осезава с многогодишното си общуване с човеците.    "При  бреговете на река Йордан Бог е обновил чрез вода и дух нашата овехтяла от греха  природа."    Потапянето на Исус се свързва с  умъртвяването на греховната плът, а излизането му от водата символизира  неговото оживяване, изтъква отец Йордан.    Смисълът на освещаването  на водите е да ни очисти от греха, да ни обнови и възроди за нов живот. Ритуалът, при който Христовият Кръст се хвърля във  водата и по-смелите сред присъстващите скачат в ледените води, за да го извадят,  малко измества центъра на празнувания празник, смята свещеникът.    "Не трябва да казваме, че го  хвърляме. Потапянето на кръста във  водата се извършва за освещаване на водите."    Антон Кирчев от над 10 години участва в  богоявленския ритуал.    "Това  е битка между духа и тялото. Уникален шок и за тялото, но и за духа. Когато  влезеш във водата, единствено силният дух те изкарва от нея."    При едно от първите си влизания в ледената  вода Антон е бил с много висока температура, но часове по-късно здравето му се  подобрило.    "Влизам  болен и агонизиращ и излизам здрав за няколко часа. Има много момчета –  идват с хрема и излизат здрави. Времето след скока ти, когато минат няколко  дни, тази смиреност и удовлетвореност е много голяма.    Антон Кирчев увлича със себе си и други съмишленици,  един от тях е Божидар Златков, с когото заедно танцуват народни танци. Божидар  се гмурка в Елин Пелин и разказва, че там празникът се отбелязва много тържествено.    "В модерните  времена за мен е признак, че българинът иска да се върне към корена си, да  покаже своята издръжливост. Че независимо колко студени са водите и колко  изнежени са в тоя комерсиален свят, някои от нас са достатъчно силни и  физически, и духовно, за да се гмурнат в студената вода."    Той признава, че днес  има и комерсиален момент, но в основата на ритуала има надежда за здраве и  досег с корена.

Title Кирил Десподов не успя да помогне на ПАОК при загубата от Панатинайкос: 
Панатинайкос надви с 2:1 ПАОК (Солун) в най-интересния мач от 17-ия кръг на гръцката Суперлига и излезе начело в класирането с 35 точки, с една повече от Олимпиакос (Пирея) и АЕК (Атина), подреждащи се 2-и и 3-и по голова разлика. ПАОК е на 4-о място с 33.Българският национал Кирил Десподов започна мача от пейката и се появи в 73-ата минута на срещата на мястото на Тайсон. Десподов, който направи много силни ноември и декември, странно беше оставен на пейката. Влизането му обаче не се отрази на отбора, а и играта преди последните 20 минути вече беше доста позиционна.Андрия Живкович откри резултата още във 2-ата минута на срещата, за да зарадва феновете на ПАОК пред телевизорите. Брандон Томас, който иначе не игра добре, участва в атаката и направи решаващото подаване.Фотис Йоанидис изравни в 12-ата минута след подаване на Неманя Максимович, а в последните секунди с първото си попадение през сезона Азедин Унахи донесе успеха на домакините.

Title Пари Сен Жермен триумфира със Суперкупата на Франция: 
Пари Сен Жермен триумфира със Суперкупата на Франция, след като стигна до минимална победа над Монако с 1:0.Точен за успеха на парижани се оказа Осман Дембеле в добавеното време.По този начин парижани спечелиха този трофей, който противопоставя шампиона и носителя на купата на страната, за трета поредна година. В този случай обаче съперник на Пари Сен Жермен беше вторият от първенството през миналата година, защото столичани спечелиха и двата трофея.На стадиона в Доха (Катар) отборът на Пари Сен Жермен имаше тотално превъзходство. Футболистите от френската столица създадоха 27 атаки, завършили с удари, от които девет в рамките на вратата. Но стигнаха до успеха когато Фабиан Руис залъга играч на Монако и пусна подаване през центъра на отбраната, за да намери тръгналия на скорост Дембеле, който стреля до близката греда и прати топката в мрежата.

Title Църковен календар - 6 януари 2025 г.: 
На 6 януари православната Църква чества един  от най-големите християнски празници – Йордановден,  Кръщение Господне или Богоявление. Това е денят, в който св. Йоан Кръстител  кръщава в река Йордан Господ Иисус Христос.     Празникът Богоявление се нарича още  Просвещение, защото при кръщението на Иисуса Христа се възвестила на света  тайната на Божествената единосъщната и неразделна Троица.     До IV век празникът Богоявление се  чествал заедно с Рождество Христово. По-късно Църквата приела да отбелязва двете  събития поотделно - Рождество Христово на 25 декември, а на 6 януари – Кръщение  Господне.    В памет на Христовото Кръщение в река  Йордан, на Йорданов ден, след светата Литургия се отслужва Водосвет и се  освещават всички водоеми, а чрез тях и цялото водно естество на земята. В този  ден по традиция се освещават и бойните знамена на Българската армия, за да  получи тя Божието благословение и подкрепа.    Рубриката "Църковен календар" се  реализира от екип на Радио България със съдействието на Александра  Карамихалева, главен редактор на "Църковен вестник".

Title Таня Лий: Нека запазим хубавото си отношение и грижата един за друг: 
Таня Лий e българка, а съпругът ѝ Джегук Лий е от  Южна Корея. След като се запознават благодарение на общ познат от корейската  общност в България, първоначално ги събират разговорите за Съединените щати и  любовта им към тази държава отвъд Океана. Сега вече като семейство Таня, Джегук  и синът им Дамин съчетават в ежедневието и празниците си традиции от България,  Южна Кореа и Съединените щати. Подробностите разказа Таня Лий в последното за 2024 г. предаване "Нощен хоризонт" с водещи Зорница Близнашка и Мария Петрова.Таня Лий говори с  много топлина и хубаво настроение за интересната, но хармонична смесица, която  се е получила в тяхното семейство.    "При  нас сме една голяма смесица от Южна Корея, България и мъничко САЩ. Мъжът ми е  от Южна Корея, аз съм от България, но пък съм израснала в САЩ в училищната си  възраст. И той е учил в САЩ известно време. И така е голям миш-маш", споделя Таня Лий.    Коледа в България  семейство Лий празнуват по традиционен български начин, докато в Южна Корея този празник включва задължително торта.     "Това, което, особено  ако сме в България, е задължително, е да се видим с роднините на Бъдни вечер.  Това си организираме с жената на брат ми. Мъжът ми – харесва му това събиране,  защото в Корея не правят така. Коледа в Корея не е никак семеен празник. Те  даже възрастните не го и празнуват, а младите обикновено празнуват все едно  Свети Валентин – с гаджето си или ако нямат гадже, с приятели. Излизат навън.  Черпят се. Най-интересното – на Коледа ядат торта. Каквато и да е, просто  тортичка си хапват все едно за рождения ден на Исус Христос", разказва тя.            Корейското  общество в България прави две коледни партита, които включват много музика и  танци в изпълнение и на самите присъстващи за голяма радост особено на децата. А  самата Таня има опит в празнуването на Нова година по български, американски и  южнокорейски обичай.        "Преди в Щатите,  когато бяхме, всъщност гледахме пускането на тази топка, която е тяхната емблема  на Новата година, но никога не сме присъствали на тези събирания, защото имаше  прекалено много хора и беше малко по-далече от нас. Ние бяхме до Ню Йорк.  Събирахме се и там семейно с наши приятели българи и си празнувахме така по  домашно дори Нова година. Сега вече, като съм семейна, за Нова година не правим  почти нищо. Или празнуваме вкъщи семейно само ние, или се виждаме с тези  близките ни роднини, които и те са с дечица, или с много близки приятели се  виждаме. По принцип в Корея те празнуват Лунната Нова година. На нашата само  ходят евентуално до океана или някъде на открито да видят  изгрева просто", обясни Таня Лий.            Тя разказа също, че Лунната Нова година в Южна Корея е  по-скоро семеен празник.        В България  корейската общност отбелязва Лунната Нова година с традиционна супа, с която  всеки човек пораства с една година.        "Корейците, които  са в България, обикновено за тяхната Лунна Нова година, която всяка година е на  различна дата, тя се изчислява по Лунния календар, правят едни партита. Те се  събират. Правят парти в корейския ресторант и тогава се яде една специална супа.  Тази супа е направена от оризови кексчета. Те не са сладки кексчета, те са  просто като от оризово тесто. Тази супа се яде с цел да пораснеш с една година,  защото начинът, по който те броят възрастта по Лунния календар, е малко по-различен.  Когато бебето е в корема на майката, преди да се роди, то вече е на една година.  В момента на раждането то вече е на една годинка навършена. След като се роди,  започва да му се изчислява възрастта не спрямо датата, на която е родено, а  спрямо Новата година. С изяждането на тази супа получаваш още една година", разясни Таня Лий.        Топлите отношения  в България са впечатлили както Джегук Лий, така и неговите роднини, а Таня  Лий пожелава на всички ни да успеем да запазим тази, според нея, отличителна черта  за връзките между хората в българското общество.        "Като цяло на  първо място най-важното е здравето, защото без здравето всичко върви по-трудно,  а с него всичко е възможно. На българите бих пожелала и повече позитивно  настроение, и повече грижа един за друг. Мисля, че това е нещото, което трябва да  запазим, защото всъщност това е и нещото, което и чужденците забелязват при нас,  като дойдат. Това е нещото, което и мъжът ми забеляза, и роднините, че ние  някак си по-топло се отнасяме един към друг. Трябва да го съхраним и да го  запазим, защото това прави живота смислен – хубавото отношение и грижата за  другите, просто един за друг", подчерта Таня Лий.Цялото интервю, в което има още информация за това как се празнуват Коледа и Нова година в Южна Корея - можете да чуете в звуковия файл.Още любопитни и интересни факти за Южна Корея, България, езикови обучения и ежедневието на семейство Лий можете да видите в каналите на Таня Лий в YouTube, TikTok, както и на интернет страницата на езиковата школа, която е собственост на фамилията.Автор на снимката с коледна украса: Pixabay/monicore.Автор на снимката с торта: Pixabay/MartinL21.

Title Силсила Махбуб: Нека имаме щастлива година, в която българите избират да останат тук: 
В Афганистан  Новата година – Навруз, всъщност ще посрещнат на 21-ви март, а не на 1-ви  януари, защото празнуват по друг календар. Част от афганистанската общност в  България обаче ще отбележи 2025-година заедно с нас. Какви са приликите и  разликите в празнуването тук и там, както и как смесват традициите  афганистанците в страната ни разказа Силсила Махбуб за последното за 2024 г. предаване "Нощен хоризонт" с водещи Зорница Близнашка и Мария Петрова.Силсила Махбуб сама  избира да дойде в България, говори свободно български и определя себе си като  активист и предприемач.    "От десет години  живея в България. Преди време, когато дойдох, дойдох просто да живея тук. Не  съм си мислила за друго място. Завършила съм университет тук. Занимавам се  повече с работа с бежанци", каза Силсила Махбуб, която освен това има собствен бизнес и се занимава и с  музика.         Както и в  България, Нова година в Афганистан е повод за събиране с близките.        "Понеже в Афганистан,  Иран, Таджикистан и част от арабските държави имаме друг календар, който се  нарича хеджира, Нова година там не се празнува по същото време, в което ние  празнуваме тук. По-скоро се празнува на 21-ви март всяка година. Повече  се събират семействата заедно, излизат навън, отиват на местата, където всички  хора се събират. При нас се готвят много неща, много ястия, малко повече месо,  ориз. Когато семействата се събират, много голяма маса се готви", обясни тя.        В Афганистан  обаче посрещането на Новата година обичайно е семеен празник, а не празненство  основно с приятели.        "Всички се събират  в къщата на най-възрастния човек на семейството. Или всички ще донесат храна до  къщата на леля, или чичо, или баба, или те сами, при които отиваме в тяхната къща,  те само ще готвят за всички хора. По принцип при нас е по-традиционно, когато  отиваш някъде, човекът готви всичко, ти просто отиваш като на гости. Има по  принцип много големи семейства, които се събират заедно", обясни активистът.        Част от  афганистанската общност в България отбелязва и Новата година на 1-ви януари, и  традиционната афганистанска на 21-ви март.        "Не сме големи  семейства, които живеем тук, но които са със семейства, по същия начин, както  се прави в нашата държава, събират се, пеят, готвят повече и се събират заедно.  Има семейства, които не празнуват по същото време Новата година, а празнуват  само по нашия календар", сподели тя.        Самата Силсила Махбуб празнува  както двете Нови години, така и се включва с любопитства в събитията по Коледа.        "Аз лично  празнувам и това, и другото, защото на другото съм пораснала и имам друго  усещане към друга календарна година. От времето, когато съм в България, много ми  беше интересно празнуването на Коледа и след това Нова година. Просто ми е  много интересно. Коледа, извън религиозното, просто ми е интересно как се  празнува", обясни тя.        А на всички нас  пожела: "За  тази година ще пожелая за хората в България и за мое семейство, и за всички  приятели, които имам, за всеки българин, да имаме една година от мир, любов, да  сме по-солидарни, да приемаме хората, да сме малко по-отворени към всички  националности, които избират България. Да имаме една България, където хората,  българите, да не отиват някъде извън своята държава за по-добра работа, за  по-добър живот. Надявам се нещата да станат по-добре и повече хора да избират  тази държава и българите да избират тази държава, да не отиват някъде другаде.  Да имаме много щастлива година и с много здраве за всички".        Автор на снимката с картата на Афганистан: Pixabay/ErikaWittlieb.Автор на снимката с ястие от Афганистан: Pixabay/ArmyAmber.Цялото интервю можете да чуете в звуковия файл.

